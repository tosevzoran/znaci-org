<html>
<head>
<meta http-equiv="Content-Type" content="text/html; charset=utf-8">

<title>ZBORNIK DOKUMENATA VOJNOISTORIJSKOG INSTITUTA: TOM XII, KNJIGA 3</title>

<style type="text/css">
<!--
@import url(/normal.css);
-->
</style>
</head>

<body>
<b class=bigTitle>ZBORNIK DOKUMENATA VOJNOISTORIJSKOG INSTITUTA: TOM XII - DOKUMENTI NEMA&#268;KOG RAJHA - KNJIGA 3</b><br> 

<CENTER><TABLE border="1"><TR><TD><a href="4_12_3.htm"><b>Sadr&#382;aj</b></a></TD>
<TD><a href="4_12_3_185.htm"><b>Prethodni dokument</b></a></TD>
<TD><a href="4_12_3_187.htm"><b>Slede&#263;i dokument</b></a></TD></TR></TABLE></CENTER> 

<p class=BELITASTER>
<table width="100%">
<tr>
<td vAlign=Top>
<p>
<br>
<p align="center"><strong>Prilog II</strong></p>
<p align="center"><strong>BORBA PROTIV USTANIČKOG POKRETA NA PODRUČJU 
JUGOISTOKA</strong></p>
<p align="center">NASTOJANJA ITALIJANA DA SE UČVRSTE U REJONU SARAJEVA</p>
<p>. . . [1]</p>
<p>Sve ostale jedinice ostaju na polaznom položaju i čiste okolinu.. Dana 18. 
4. treba da nastupaju sve jedinice u oravcu Rogatice, istovremeno pročešljavajući 
teren. Predviđa se da čišćenje biće završeno do 1. 5. Od razvoja stanja 
kod neprijatelja zavisi 2. deo [operacije].&quot;[2]</p>
<p>Komandant oružanih snaga na Jugoistoku bio je saglasan sa tim namerama. 
Prema sporazumu u Opatiji, Rogatica je pripadala polaznom položaju naših 
jedinica. Ali, pošto to zbog. sadašnjeg stanja kod neprijatelja nije bila moguće, 
komandant oružanih snaga na Jugoistoku se saglasio da se Rogatica isključi. On 
je, međutim, pretpostavljao da će drugi deo operacije biti usmeren protiv 
ustaničke teritorije severno od Višegrad — Han-Pijesak (luk Drine). 
Komandant oružanih snaga na Jugoistoku je takođe posebno ukazao Borbenoj grupi 
„Bader&quot; na potrebu da jedinice koje ostaju u svojim polaznim položajima 
od 15. 4. do 18. 4. izvrše zaprečavanje (W. Bfh. Sudost Ia, Br. 764/42. str. 
pov. od 20. 3. 42. — telegram Borbenoj grupi „Bader&quot;).</p>
<p>Padalo je u oči da u tom operacijskom planu Borbene grupe „Bader&quot; 
nije bilo predviđeno angažovanje italijanskih snaga u rejonu severno od 
demarkacione linije, naime u oblasti oko Sarajeva. Koje su okolnosti dovele do 
toga vidi se iz karakterističnog dopisa generala artiljerije Badera od 27. 3. 
42, u kome stoji: „Već iz pregovora u Sušaku (Opatiji) moglo se uočiti da 
Italijani teže ka oblasti oko Sarajeva. Izgleda da i talijansko rukovodstvo želi 
da dođe na gotovo, dok su sve raspoložive nemačke snage vezane na 
Istoku.&quot;</p>
<p>„Zato je komandant oružanih snaga na Jugoistoku izdao direktivu za 
planiranje zajedničke operacije (verovatno usmeno po završetku razgovora u 
Opatiji) da bi se sprečilo učvršćivanje Italijana u rejonu oko Sarajeva. 
Nema se ništa protiv toga da delovi italijanskih snaga prolaze ili se 
privremeno zadržavaju. Shodno tome izmenjen je prvi operacijski plan, koji je 
predviđao angažovanje jedne italijanske divizije preko Sarajeva, tako da je 
taj rejon ostao netaknut kako za vreme posedanja polaznih položaja tako i za 
vreme izvođenja operacije.&quot;</p>
<p>„Time je&quot;, kako je dalje pisao general artiljerije Bader, „bio otežan 
zadatak italijanskih divizija, pošto su sve tri divi-; zije morale dužim marš-rutama 
i lošijim putevima najpre da izbore polazni položaj kroz glavnu ustaničku 
oblast Foča — Goražde. Pri tako teškoj situaciji u italijanskoj okupacionoj 
zoni, morala su se očekivati ustezanja ili prigovori protiv tog plana.&quot;</p>
<p>Zatim general artiljerije Bader nastavlja: „Protivno očekivanjima, general 
Roata je ipak odobrio predložene namere.&quot;[3]</p>
<p>„On je istovremeno nagovestio zakašnjenje operacije, koje se može očekivati 
zbog teškog terena i otpora neprijatelja. Zato je on angažovao još jednu 
italijansku, četvrtu diviziju, koja do tada nije bila predviđena, da nastupa 
neposredno prema Sarajevu, a istovremeno je nagovestio nameru da jačim snagama 
posedne aerodrom Sarajevo, mada sam ja namerno odustao od upotrebe borbenih 
aviona (osim jedne eskadrile), s obzirom na nepreglednost operacijske zone koja 
je sama po sebi mala&quot; (dopis komandanta Borbene grupe „Bader&quot;, Ia, 
br. 100/42 str. pov. od 27. 3. komandantu oružanih snaga na Jugoistoku, Ia, Br. 
965/42. str. pov.).</p>
<p>Kada je, po završetku razgovora u Opatiji, bila pripremana zajednička 
akcija čišćenja uz toliko mnogo poteškoća, uzrok tome ipak nije ležao u 
nepoverenju koje je vladalo između Italijana i Hrvata, koje je još bilo povećano 
vestima o pregovorima između Italijana i komandanata srpskih nacionalističkih 
bandi.</p>
<p>U napred pomenutom dopisu komandanta Borbene grupe „Bader&quot;, koji je 
27. 3. uputio komandantu oružanih snaga na Jugoistoku, o tome je izvešteno 
sledeće:</p>
<p>,,U vezi sa glasinama koje ovde (u Beogradu) uporno kruže — do sada nema 
dokaza — da je između italijanske komande, generala Nedića i Dangića 
postignuta saglasnost o priključenju istočne Bosne Srbiji, dok bi Italija 
posela ostalo područje između Bosne i Drine, osećam se obaveznim da ukažem 
na mogućnost da je ital. 2. A možda samo „formalno&quot; počela obećanu 
operaciju, ali da će na samom početku stati zbog teških terenskih uslova i 
otpora neprijatelja. Nasuprot tome će jedna italijanska divizija i 
vazduhoplovne snage posesti rejon oko i severno od Sarajeva na putu Mostar — 
Sarajevo — Vareš. Tada ne bi više ništa stajalo na putu Italijanima da 
dalje posednu rejon Bosna — Sava — Drina, pošto je 718. pd angažovana započetim 
operacijama, a Operativni štab Borbene grupe ,,Ba-der&quot; vezan za naređenja 
komandanta ital. 2. armije. Prema zapisniku sa pregovora u Sušaku (Opatiji), 
ona jedina odlučuje kada će civilna uprava biti predata hrvatskim vlastima. Ta 
odredba se može proizvoljno tumačiti. Jedinstveno žarište ustanka Foča — 
Goražde — Rogatica ostaje nedirnuto.&quot;</p>
<p>„Rezultat takvog razvoja naneo bi veliku štetu nemačkom ugledu. 
Italijanska politika je nadigrala nemačku. Hrvatska vidi da je nedovoljna nemačka 
zaštita. Srbija dobija od Italije ono što joj Nemačka uskraćuje: istočnu 
Bosnu. To dvoje uticaće i na dalji razvoj na Balkanu.&quot;</p>
<p>„Takvim političkim mogućnostima ne može se doskočiti vojnim sredstvima, 
naročito posle toga kako se dovođenjem četvrte italijanske divizije odnos 
snaga dalje pogoršao na štetu nemačkih snaga i nemačkog rukovodstva i što 
se mora računati sa time da će K-da ital. 2. A neposredno komandovati 
itali-janskim jedinicama.&quot;</p>
<p>Pri takvom mišljenju bilo je shvatljivo što komandant Borbene grupe 
„Bader&quot; nije više imao želju da sprovede u delo zajedničku akciju i što 
je rekao: „Zato bi trebalo oceniti da li da se opšta akcija . ..</p>
<p>...[4] Nije bilo svrsishodno da se te dve divizije dovedu na samo jedan uski 
put, njihovo snabdevanje nije bilo moguće. Zbog svega toga bilo je potrebno da 
se izmeni operacijski plan. Tako je trebalo jednu italijansku diviziju prikupiti 
u re-jonu Višegrad — Priboj — Pljevlja, jednu oko Kalinovika, a jednu istočno 
od Sarajeva. Poslednju je trebalo transporto-vati prugom. Nemačku 718. pd i 
Hrvate trebalo je prikupiti u rejonu Kladanj — Vlasenica. Za angažovanje 
divizija general Roata je predvideo sledeće: jedna italijanska divizija da 
zatvara odsek Zepa — dolina Drine — Goražde, druga da zatvara odsek Goražde 
— Prača, a treća odsek Prača — Sokolac, dok su 718. pd i Hrvati imali da 
zatvaraju odsek Topolac — Han-Pijesak.</p>
<p>Od vazduhoplovnih snaga bili su sa italijanske strane predviđeni: dve grupe 
izviđača, dve grupe bombardera, dve lovačke eskadrile i transportni avioni. 
Smeštaj u Sarajevu.</p>
<p>Na završnom savetovanju 29. 3. pre podne, general artiljerije Bader je 
govorio o izmenjenom operacijskom planu i tom prilikom naglasio da prema novom 
planu skoro da neće biti pročešljana upravo važna ustanička oblast oko Foča 
— Goražde. „Angažovanjem snaga iz raznih pravaca&quot; gubi se i dubina i 
gustina koja je potrebna upravo u borbi protiv bandi. Desna italijanska bočna 
divizija suviše ide u širinu. Poteškoće u pogledu snabdevanja ne bi bile 
tako velike i zato njegovom prvobitnom operacijskom planu treba dati prednost 
nad izmenjenim. Na taj prigovor komandanta Borbene grupe „Bader&quot; 
odgovorio je general Roata veoma otvoreno: „Ako taj predlog pokreću politički 
razlozi da bi se Italijane držalo dalje od Sarajeva, to ne bi ništa promenilo 
u razvoju. Ranije ili kasnije nama će Sarajevo biti potrebno za stvari koje će 
kasnije doći.&quot;</p>
<p>Posle mnogobrojnih prigovora na kraju je postignuto da general Roata prihvati 
operacijski plan Borbene grupe generala Badera. Jedino leva italijanska divizija 
nije trebalo da nastupa preko Kalinovika nego je trebalo da se transportuje železnicom 
do Sarajeva, a odatle da krene u predviđeni polazni položaj.</p>
<p>Što se tiče početka operacije, general Roata je verovao da će italijanske 
snage biti oko 20. 4. spremne za operaciju ukoliko se za 10 dana završe borbe 
koje se očekuju kod Kalinovika. Pri tom je general artiljerije Bader naglasio 
da je poželjno da operacija uskoro započne, pre nego što jako olista drveće. 
Ne-mačko-hrvatske jedinice bi bile spremne 14. 5. kao što je naređeno. 
General Roata je istakao: „To zemljište je visinsko i proleće dolazi 
kasnije; bolje je da operacija počne posle brižljivih priprema, a zatim da 
glatko teče&quot;.</p>
<p>General Roata je želeo da sebi zadrži pravo da odredi vre-me potčinjavanja 
italijanskih grupa pod komandu Borbene grupe „Bader&quot; i još je jedanput 
naglasio zajedničko rukovođenje svim operacijama.</p>
<p align="center">ROATINE DIREKTIVE BORBENOJ GRUPI „BADER&quot;</p>
<p>Kada su bili završeni ti razgovori u Ljubljani, general Roata je saopštio 
svoje direktive Borbenoj grupi generala Badera.</p>
<p>Te operativne direktive za operacije pod kodiranim nazivom „Trio&quot; bile 
su date iscrpno. One su kao cilj zajedničkih operacija postavljale „uništenje 
ustanika u Bosni i smirivanje celokupnog područja.&quot;</p>
<p>Trebalo je da te operacije počnu u istočnoj Bosni. U prvoj fazi („Trio 
I&quot;) trebalo je najpre očistiti područje oko Rogatice, a zatim u drugoj 
fazi („Trio II&quot;) luk Drine kod Vlasenica — Srebrenica. General Roata je 
sebi zadržao pravo da izda naređenje za sledeće faze, tj. za čišćenje 
sledećih zona. O početku operacija je u direktivama Operativnog odeljenja 
ital. 2. armije stajalo da će operacije početi 25. 4. ili nekog drugog datuma 
koji će biti što je moguće bliže tom terminu. Zadržava se pravo da se tačno 
odredi vreme. Kao stvarni početak operacija smatra se vreme kada jedinice krenu 
sa svojih poJ,aznih položaja koji su određeni za izvođenje operacije „Trio 
I.&quot;</p>
<p>Rukovođenje operacijama: operacijama rukovodi general artiljerije Bader kao 
komandant Borbene grupe „Bader&quot;. Za vreme trajanja operacija ta grupa se 
potčinjava Komandi ital. 2. armije.</p>
<p>Jedinice koje učestvuju u operaciji: nemačka 718. pd. ojačana nemačkim 
odredima koji dolaze iz Srbije i sa 10 mobilnih hrvatskih bataljona, ital. 22. 
pd „Kačatori dele Alpi&quot;, ital. 1. alpinska divizija „Taurinenze&quot;, 
ital. 5. alpinska div. „Pusterija&quot;, italijanske i hrvatske vazduhoplovne 
snage, hrvatska mobilna i teritorijalna žandarmerija. Sve napred pomenute 
jedinice sačinjavaju Borbenu grupu „Bader&quot;.</p>
<p>Sve italijanske jedinice operativno se potčinjavaju Borbenoj grupi 
„Bader&quot; od momenta kada dostignu polazne položaje za „Trio I&quot;. 
Istovremeno se Komanda Borbene grupe „Bader&quot; operativno potčinjava 
Komandi 2. armije.</p>
<p>Direktive za prvu fazu „Trio&quot; uglavnom su tretirale sledeće: svrha 
„Trio I&quot; je smirivanje rejona Rogatica, uništenje ustaničkih odreda u 
okolini i u tom rejonu i temeljito čišćenje tog područja.</p>
<p>Glavni pravci operacije: zauzimanje polaznog položaja oko područja 
Rogatice:</p>
<p>Alpinska div. „Pusterija&quot;: Višegrad — Priboj — Pljevlja — Čajniče. 
Pešadijska divizija „Kačatori dele Alpi&quot;: Gacko — Kalinovik, Alpinska 
divizija „Taurinenze&quot;: Turbe — Trnovo — prevoj Trnovo, nemačka 718. 
pd: polazni položaj koji određuje k-t Borbene grupe „Bader&quot;.</p>
<p>Da bi dostigla zonu koja joj je dodeljena, alpinska div. „Taurinenze&quot; 
treba da bude transportovana železnicom do Sarajeva. Snabdevanje preko 
Sarajeva. Kad pređe demarkacionu liniju, ta divizija se operativno potčinjava 
Borbenoj grupi „Bader&quot;. Operacije divizija „Pusterija&quot; i „Kačatori 
dele Alpi&quot; do određenog polaznog položaja stvar su nadležnih 
italijanskih komandi.</p>
<p>Obrazovanje fronta okruženja oko Rogatice: 718. pd od Prače do Višegrada, 
ital. divizije od Višegrada do Prače. Tok fronta okruženja duž linije: Drina 
do ušća Žepe kod Goražda. — Goražde — Prača — Sokolac — 
Han-Pijesak — tok Žepe. Posle zauzimanja linije okruženja sledi koncentrični 
napad na Rogaticu (Komanda ital. 2. A, Op. od., Br. 6630 od 30. 3. 42).</p>
<p>. . . [5]</p>
<p align="center">OPERACIJA ROGATICA</p>
<p align="center">(prilog skica)</p>
<p><em>Stanje kod neprijatelja</em></p>
<p>Kada je Operativni štab Borbene grupe „Bader&quot; početkom aprila 
premestio svoje sedište iz Beograda u Sarajevo, obave-štajni bilteni o stanju 
neprijatelja pokazivali su da se povećala aktivnost mnogih ustaničkih bandi u 
istočnoj Bosni. Planina Ozren, severoistočno od Zenice, a pre svega oblast oko 
Sarajeva, planine Jahorina i Igman, bile su stalno skrovišta i sastajališta 
raznih ustaničkih grupa, koje su prepadima na hrvatske garnizone, pošte, 
snabdevačke kolone, železničke pruge i na civilno stanovništvo onemogućavale 
svaki normalni život i redovno upravljanje.</p>
<p>Takođe je izveštavano da se u rejonu oko Rogatice nalazi ustanička grupa, 
jačine najmanje 1000 ljudi, partizani i jedna crnogorska proleterska brigada, 
naoružani puškama, mitraljezima, minobacačima i sa 1—2 topa. Garnizon u 
Rogatici — ostatak od dva desetkovana hrvatska bataljona — izdržava napade 
te banditske grupe. Ona je paralisala svaki sobraćaj na putu za Rogaticu, tako 
da se hrvatski garnizon i stanovništvo, moglo snabdevati samo vazdušnim 
putem.[6]</p>
<p><em>Direktiva Borbene grupe „Bader&quot;</em></p>
<p>10. aprila je Operativni štab Borbene grupe „Bader&quot; 
izdao„Operacijsku zapovest za nastupanje ka rejonu Rogatice&quot;.</p>
<p>Plan Borbene grupe „Bader&quot; za angažovanje snaga i taktičko izvođenje 
zajedničke akcije čišćenja u istočnoj Bosni predviđao je:</p>
<p>Kao polazni položaj za koncentrični napad na Rogaticu treba dostići: ital. 
5. brd. div. „Pusterija&quot; rejon Višegrad — Priboj — Pljevlja — Čajniče, 
ital. 22. pd „Kačatori dele Alpi&quot; rejon Gacko — Kalinovik, ital. 1. 
brd. div. „Taurinenze&quot; glavninom rejon Turbe — Trnovo — Dobro Polje, 
a delovima koji su vezani za put rejon oko Pala, 12 krn jugoistočno od 
Sarajeva, 718. pd sa hrvatskim jedinicama koje su joj potčinjene rejon Pale — 
Mokro — Olovo — Vlasenica — Han-Pijesak, a nemačke snage komandujućeg 
generala i komandanta u Srbiji rejon Višegrad — Užice.</p>
<p>Pošto dostignu te „polazne položaje&quot;, divizije primaju pojedinačna 
naređenja u kojima je trebalo da bude naređeno dalje nastupanje u sledeće 
rejone: ital. 5. brd. div. u rejon Visegrad — Ustiprača. Ta divizija u prvo 
vreme nije smela da pređe Drinu na sever, izuzev mostobrana kod Višegrada. 
Ital. 22. pd trebalo je da nastupa u rejon Ustiprača — Goražde — Vranići, 
ital. 1. brd. div. u rejon Osječani — Podgrab, ojačana nemačka 718. pd u 
rejon Podložnik — Sokolac — Han-Pijesak — Podžeplje, a nemačke snage iz 
Srbije na liniju duž Žepe i Drine od Gođenja do Višegrada. Iz tih rejona je 
trebalo iznenada obrazovati front okruženja oko Rogatice. O tome je trebalo 
izdati posebna naređenja.</p>
<p>Po dostizanju polaznih položaja trebalo je početi nastupanje u cilju 
obrazovanja obruča oko Rogatice, čisteći područje kojim se nastupa.</p>
<p>U toku nastupanja trebalo je očistiti od ustanika područje kojim se nastupa 
u okvirima vremena kojim se raspolagalo i prema direktivama komandanata 
divizija.</p>
<p>Bilo je planirano da se nastupanje divizije radi obrazovanja obruča oko 
Rogatice reguliše i pojedinačnim naređenjima upućenim divizijama i to tako 
da sve jedinice u isto vreme obrazuju front okruženja.</p>
<p>Posle iznenadnog i jedinstvenog obrazovanja fronta okruženja trebalo je da 
počne zajednička akcija čišćeja. Bilo je planirano da se obruč oko 
Rogatice dnevno sužava za 3—4 km. Time je trebalo omogućiti temeljito i 
sistematsko čišćenje.</p>
<p>Po završetku akcije trebalo je rejon oko Rogatice obez-bediti mešovitim 
odredima koji bi tu ostali. Glavninu odreda Borbene grupe „Bader&quot; trebalo 
je posle toga angažovati za čišćenje rejona Vlasenica — Srebrenica do 
Drine.</p>
<p>. . . [7]</p>
<p>Da usporeno nastupanje italijanskih jedinica nije bio jedini razlog odlaganja 
početka operacije vidi se i iz telegrama nemačkog of. za vezu pri K-di ital. 
2. A od 17. aprila, u kome stoji:</p>
<p>„Zbog stalne opasnosti od podmornica, ponovo je odloženo transportovanje 
divizije „Murđe&quot;. Nekoliko puta je prekinuta pruga Dubrovnik — Metković. 
Još se ne može predvideti vreme prikupljanja divizija „Kačatori dele 
Alpi&quot; i „Taurinenze&quot;. De-lovi vode borbu. Izgleda da pojačan otpor 
neprijatelja u Crnoj Gori i Hercegovini znatno utiče na italijanske. namere. 
Uprkos tome, general Roata ne ispušta iz vida cilj Sarajevo. Ponovo je izražena 
želja da se divizija „Taurinenze&quot; uputi na marš peške&quot; (nemački 
Štab za vezu pri K-di ital. 2. A, Ia, Br. 188/42 str. pov. od 17. 4 — k-t oruž. 
sn. na Jugoistoku, Ia, Br. 1007/42 str. pov. od 18. 4. 42).</p>
<p>Iz ostalih saopštenja of. za vezu pri K-di ital. 2. A doznalo se da se 
divizija „Kačatori dele Alpi&quot; prikupljala kod Nevesinja, jugoistočno od 
Mostara, odakle je tek 23. ili 24. aprila trebalo da delovima krene prema Gackom 
u svoje polazne položaje i tek bi 8. ili 9. maja krenula sa svojom levom grupom 
od Kalinovika, ukoliko „ne dođe do novih zakašnjenja usled aktivnosti 
ustanika&quot;.</p>
<p>Divizija „Pusterija&quot; trebalo je da učestvuje u operacijama u istočnoj 
Bosni samo sa četiri bataljona. Ona je mogla da stigne na Drinu do 25. aprila 
samo „ukoliko ih ne ometu borbe&quot;. Diviziia „Taurinenze&quot; trebalo je 
da do 25. aprila dostigne pešice i železničkim transportom svoje polazne položaje 
kod Sarajeva. Do 20. aprila nije stigao ni jedan transport u Sarajevo, niti je 
izvešteno da je iz Mostara krenula pešice neka jedinica. Pruga Mostar — 
Sarajevo mogla je dnevno da primi najviše 6 transportnih vozova. Zato se nije 
moglo računati da će se divizija prikupiti kod Sarajeva pre početka maja.</p>
<p>Tako je nastupanje Italijana trajalo dosta vremena, Moralo se računati sa 
daljim neometanim povlačenjem ustanika iz istočne Bosne u italijansku 
okupacionu zonu. U međuvremenu se veoma pogoršala situacija hrvatske posade u 
Rogatici, koja je bila opkoljena od 10. marta i iscrpljena glađu, pegavim 
ti-fusom i pomanjkanjem municije, utoliko više što je vremenska situacija često 
onemogućavala najnužnije snabdevanje garnizona u Rogatici, koje se vršilo 
avionima.</p>
<p>Ta situacija i naređenje komandanta oružanih snaga na Jugoistoku, da se 
napad puk. Francetića u luku Drine od Vla-senice do Srebirenice iskoristi za raščišćavanje 
situacije u istočnoj Bosni, dovela je konačno, posle izvesnog oklevanja, do 
odluke Borbene grupe „Bader&quot; da se ne čeka nastupanje itali-janskih 
jedinica, nego da 718. pd sa potčinjenim hrvatskim odredima, posle dostizanja 
rejona — Prača — Sokolac — Han--Pijesak — ušće Zepe, neodložno krene 
u čišćenje obruča oko Rogatice do Prače i Drine i da deblokira Rogaticu. 
Vjerne nastupanja trebalo je prepustiti 718. peš. diviziji. Priključenje na 
desno krilo divizije do Prače, koje je bilo predviđeno za italijanske snage, 
trebalo je da obezbedi hrvatski bataljon u Ilidži, kome je istovremeno bilo 
stavljeno u zadatak da vrši bočno osiguranje i obezbeđenje do Prače.[8]</p>
<p>. . . [9]</p>
<p align="center">PREDLOŽI KOMANDANTA ORUŽANIH SNAGA NA JUGOISTOKU</p>
<p>Komandant oružanih snaga na Jugoistoku izvestio je 21. aprila OKW: „Borbe 
za nemačko-hrvatski polazni položaj i usporavanje pokreta italijanskih snaga 
doveli su do toga da se glavnina ustanika povukla iz nemačkog okupacionog dela 
istočne Bosne u italijansku zonu prema Hrvatskoj i Crnoj Gori. Nemačke i 
hrvatske jedinice moraju izvršiti udar preko polaznog položaja da bi sprečile 
neprijateljske snage oko Rogatice. Napad je u toku.&quot;</p>
<p>„Prema izveštaju nemačkog generala u Rimu, italijanske divizije koje 
treba dovesti radi zajedničkog napada vezane su snažnim borbama južno od 
demarkacione linije. Zato se i dalje ne može računati sa pravovremenom 
intervencijom italijanskih snaga u planiranom zajedničkom napadu. Time je 
stvorena nova situacija, Izgleda da angažovanje italijanskih jedinica u nemačkom 
okupacionom delu istočne Bosne nije više potrebno. Zato komandant oružanih 
snaga na Jugoistoku dostavlja OKW predlog za dalje izvođenje borbenih dejstava. 
Nemačko-hrvatske jedinice treba da gone ustanike do demarkacione linije i da 
izvrše zatvaranje.&quot;</p>
<p>„Italijanske jedinice treba kao i do sada da prema sopstve-noj proceni vrše 
čišćenje južno od demarkacione linije.&quot;</p>
<p>„Stavlja se van snage naređenje da Borbena grupa ,,Ba-der&quot; preuzima 
komandu nad tri italijanske divizije. Ne treba više predviđati angažovanje 
Italijana severno od demarkacione linije. Nemačko-hrvatske snage Borbene grupe 
„Bader&quot; treba da posednu, očiste i obezbede oblast istočne Bosne 
severno od demarkacione linije. U tu svrhu i radi zaštite interesa vojne 
privrede, u istočnoj Bosni treba da ostane 718. pd.&quot;</p>
<p>Na kraju ovog telegrama komandant oružanih snaga na Jugoistoku je zamolio 
OKW da se saglasi sa tim predlogom i da uskoro donese odluku, pošto je Borbena 
grupa već krenula i pošto je neposredno predstojao razgovor između generala 
Badera i generala Roate.[10] A general Roata je bio taj koji nije bio voljan da 
pre vremena prekine operacije o kojima je dogovoreno u Opatiji.</p>
<p align="center">RAZGOVORI U MOSTARU</p>
<p>Kada se 21. aprila general Roata sastao u Mostaru sa generalom Baderom, nemački 
general je izjavio da se na osnovu poslednjih događaja (povlačenje Crnogoraca, 
uspešne mere hrvatske vlade) situacija veoma poboljšala. Zato izgleda da se 
ustanak u istočnog Bosni može ugušiti i bez italijanske pomoći. General 
Roata je bio vidno neraspoložen zbog iznenadnih izjava nemačkog generala. On 
je nastojao da obuzda svoje uzbuđenje i rekao je da naslućuje da se nemačka 
procena situacije bazira na hrvatskom uticaju. Saveznici ipak ne mogu Hrvatima 
„dati zadovoljenje&quot;, kada su oni nejedinstveni. General Roata se, istina, 
morao složiti s tim da je pri sadašnjoj situaciji zajednička operacija 
postala ništavna, ali je on i pored toga želeo da izvede do kraja pokrete 
jedinica koji su već počeli (železnički transport divizije 
„Taurinenze&quot; za Sarajevo, polazni položaj italijanskih jedinica kod Višegrada, 
Foče i Kalinovika).</p>
<p>O svojim namerama general Roata je izjavio da će on nastaviti sa dovođenjem 
italijanskih divizija u predviđene polazne položaje, izuzev divizije 
„Pusterija&quot;, koja treba da zatvara odsek Drine od Višegrada do Goražda 
samo sa četiri bataljona.. Divizija „Taurinenze&quot; trebalo bi da nastavi 
pokrete u rejon zapadno od Sarajeva, a kada pređe demarkacionu liniju da se 
„kasnije&quot; potčini Borbenoj grupi „Bader&quot;. Diviziju „Kačatori 
dele Alpi&quot;, koja će se inače otkačiti, on bi zadržao sebi na 
raspolaganju. General Roata je čvrsto ostao pri tome da u: Sarajevu organizuje 
bazu za snabdevanje.</p>
<p>General Roata je svoj zahtev za nastavljanje započetih pokreta obrazložio 
time da nije njegova stvar da prekine operacije. On sumnja da će se trajnije 
popraviti situacija u istočnoj Bosni. Po završetku operacija u istočnoj Bosni 
trebalo bi oceniti da li bi bilo korisno da se izvede koncentrična operacija 
protiv ustanika koji su se povukli iz Rogatice i koncentrisali se na području 
Foče. Dalje operacije bi se morale pripremiti na osnovu situacije. On računa 
sa time da će se u leto ponovo pogoršati situacija. „Do tada&quot; — 
nagoveštavao je general Roata — „Borbena grupa ,Bader' treba da slobodno 
raspolaže italijanskim divizijama.&quot;</p>
<p>Kada su bili završeni razgovori u Mostaru, general artiljeriie Bader je tražio 
od komandanta oružanih snaga na Jugoistoku da utiče na OKW da ova brzo donese 
odluku o predloženom završetku zajedničkih nemačko-italijanskih 
operacija.[11] Komandant oružanih snaga na Jugoistoku je, međutim, u 
spremnosti generala Roate da Borbenoj grupi „Bader&quot; i dalje stavi na 
raspolaganje italijanske oružane snage video povoljnu priliku da se italijanske 
snage zadrže u njihovoj sopstvenoj okupacionoj zoni u cilju aktivnijeg vođenja 
borbi. On je još 22. aprila izvestio OKW o namerama generala Roate i zamolio za 
brzu saglasnost „pošto se to rešenje za čišćenje italijanske zone može 
iskoristiti i južno od demarkacione linije&quot;. Pod tim okolnostima komandant 
oružanih snaga na Jugoistoku je povukao predlog koji je 21. 4. uputio OKW — 
da Borbena grupa „Bader&quot; ne preuzme komandu nad italijanskim 
divizijama.[12]</p>
<p>General artiljerije Bader je verovao da general Roata sa svojim zahtevom za 
produženje zajedničkih operacija prvenstveno ima u vidu političke ciljeve 
(pri tome verovatno igra ulogu i želja Italijana za prestižem!). „To potvrđuju&quot; 
—- kako je general artiljerije Bader izvestio u telegramu od 22. 4. — ,,i 
opsežni italijanski planovi za izgradnju baraka na aerodromu u Sarajevu i 
izgradnja velike baze za snabdevanje, kao i ita-lijanskog skladišta građevinskog 
drveta&quot;. Namera generala Roate da italijanske divizije ostavi na 
„slobodnom raspolaganju&quot; Borbenoj grupi „Bader&quot; samo je tako zamišljena 
da bi italijanske jedinice praktično ostale u sadašnjim rejonima. Međutim, 
nije više opravdano da italijanske jedinice ostanu u nemačkoj zoni, a nemačko 
komandovanje u italijanskoj zoni ne može se zamisliti, utoliko pre što 718. pd 
ostaje vezana za nemački okupacioni deo Bosne. General artiljerije Bader je 
zato ponovio svoj predlog da se zajedničke operacije pod nemačkom komandom 
nastave samo do demarkacione linije i da se italijanskim snagama izda direktiva 
da ponovo napuste nemačku okupacionu zonu.[13]</p>
<p align="center">ODLUKA OKW</p>
<p>Odluka OKW, koja je doneta u tim danima „koalicionog rata&quot;, bogatim 
trvenjima i poteškoćama, donela je olakšanje.</p>
<p>23. aprila je OKW naredila: „Iz izveštaja komandanta oružanih snaga na 
Jugoistoku proizlazi da, na žalost, ponovo nije uspelo planirano opkoljavanje 
ustanika. Treba čvrsto ostati pri nameri koja je utvrđena u Sušaku (Opatiji) 
da se ustanici unište zajedničkom operacijom. Razumljivo je samo po sebi , da 
to treba izvoditi tamo gde se nalaze ustanici. Dalje operacije treba izvoditi 
bez obzira na političke pravce prema opštim direktivama K-de italijanske 2. A 
i shodno izmenjenoj taktičkoj situaciji. Za načelno odstupanje od opšteg 
plana ne postoji nikakav povod, pogotovo što sadašnja operacija predstavlja 
samo prvi deo opšteg čišćenja&quot;.</p>
<p>„Polazeći od zadatka da se opštom operacijom unište ustanici na bivšoj 
jugoslovenskoj teritoriji i time zemlja smiri i ekonomski iskoristi, operacije 
treba dalje voditi u saglasnosti sa K-dom ital. 2. A.&quot;[14]</p>
<p>K-da Supremo takođe ostaje čvrsto pri tome da se izvodi zajednička 
operacija kako je dogovoreno, sve do potpunog uništenja ustanika, bez obzira na 
demarkacionu liniju.[15]</p>
<p align="center">ČIŠĆENJE OBRUČA OKO ROGATICE</p>
<p align="center">(prilog skica)</p>
<p>U nastupanju prema svojim polaznim položajima 718. pd je 14. aprila dostigla 
svojom severnom pukovskom grupom rejon Kladanj — Olovo i pri tome naišla na 
jak otpor neprijatelja. Ona je 15. aprila nastavila nastupanje u južnom pravcu. 
Južna pukovska grupa je nastupala u rejon istočno od Sarajeva. Njihove pokrete 
veoma je otežavao visoki sneg u planinama.</p>
<p>Nastupajući iz svog polaznog rejona Sarajevo — Kladanj — Vlasenica preko 
planina Romanije i Javor, 718. pd je već oko 20. aprila stigla na predviđeni 
front okruženja Prača (mesto) — Sokolac — Han-Pijesak — Zepa (reka). Tu 
se divizija prikupila i 23. aprila krenula u koncentrični napad na Rogaticu. 
Nailazeći na neznatan otpor neprijatelja, ali na velike terenske poteškoće, 
sledećih dana je planski pročešljala planinsko zemljište istočne Bosne. U 
međuvremenu se neprijatelj povukao iz rejona Rogatice dalje na jug i jugpzapad.</p>
<p>Od italijanskih oružanih snaga su 21. aprila stigli železnič-kim 
transportom tek prednji delovi 1. brdske div. „Taurinenze&quot; do Sarajeva. 
Peta brdska div. „Pusterija&quot;, koja je dolazila iz Crne Gore, bila je 24. 
aprila udaljena još za dva dana marša južno od gornjeg toka Drine.</p>
<p>Tako se toga dana nije uopšte moglo izvršiti zatvaranje na južnom delu 
fronta okruženja između Višegrada i Foče.</p>
<p>25. aprila su nemačke i hrvatske jedinice Borbene grupe „Bader&quot; već 
opkoljavale Rogaticu sa severozapada, severa i severoistoka u krugu od oko 12 
km. Ital. 5. brdska div. je tada dostigla svojim prednjim delovima Drinu između 
Višegrada i Goražda i počela, svakako sa yzkašnjenjem, da zatvara prelaze 
preko reke. Neprijatelj je pokušavao da se, još pre nemačkih jedinica koje su 
nadirale, povuče preko Drine na jugoistok i na jugozapad preko Prače na područje 
planine Ja-horine. Italijani nisu izvršili zatvaranje ni tu ni južno od 
Jahorine kod Kalinovika. Ital. 22. div. „Kačatori dele Alpi&quot; bila je još 
daleko. Ona je tek krenula od Nevesinja i Gacka i u svom nastupanju naišla na 
jak otpor bandi, drumske zapreke, snežne nanose i velike terenske poteškoće.</p>
<p>Tako je 718. pd prilikom čišćenja u luku Drine kod Roga-lice naišla na 
samo slabiji otpor neprijatelja i donela samo nsšto malo plena. Borbena grupa 
„Bader&quot; je 28. aprila dostigla svoj cilj, Rogaticu. Njeni prednji odredi 
su sledećeg dana stigli dalje južno na Praču i Drinu. U međuvremenu je ital. 
5. brdska div. „Pusterija&quot;, koja je stigla na gornji tok Drine, između 
Višegrada i Goražda, radi zatvaranja, izvestila da je zarobila oko 500 
ustanika i zaplenila oružje, ali da se glavnina ustanika u međuvremenu povukla 
iz rejona oko Rogatice preko Prače u planine jugoistočno od Sarajeva. Ital. 
22. div. „Kačatori dele Alpi&quot; se tada u napadu probila kroz ustaničku 
oblast do Gackog. Komandant oružanih snaga na Jugoistoku je po završetku 
operacije „Rogatica&quot; tražio od K-de ital. 2. A da se Borbenoj grupi 
„Bader&quot; potčine 1. brd. div. „Taurinenze&quot;, koja se tada 
prikupljala u rejonu zapadno od Sarajeva i ital. 22. div., koja je stigla kod 
Gackog, da bi sa te dve italijanske divizije opkolili i uništili ustaničke 
grupe koje su se povukle iz istočne Bosne u italijansku okupacionu zonu i koje 
su se ponovo prikupile u planinama zapadno od Foče i kod Goražda.</p>
<p>Prilikom čišćenja rejona oko Rogatice gubici ustanika su u periodu od 11. 
aprila do 3. maja iznosili 168 mrtvih i 1.309 zarobljenih. Sopstveni gubici su 
iznosili: mrtvih: Nemaca 2, Italijana 5, Hrvata 13; ranjenih: Nemaca 16, 
Italijana 21, Hrvata 21. Plen u oružju, municiji i zalihama bio je neznatan.</p>
<p align="center">OPERACIJA „FOČA&quot;</p>
<p align="center">(prilog skica)</p>
<p><em>Pripreme</em></p>
<p>Još je bila u toku operacija „Rogatica&quot; kada je general artiljerije 
Bader 24. aprila izvestio komandanta oružanih snaga na Jugoistoku o svojim 
namerama da.se nastave zajedničke nemačko-italijanske operacije. Trebalo je da 
najpre ital. 1. brd. div. „Taurinenze&quot; očisti planinu Igman, pošto se 
prikupi u rejonu zapadno od Sarajeva, kao polaznom rejonu za čišćenje, područja 
Sarajevo — Kalinovik — Foča — Goražde, koje bi vršile ital. div. 
„Taurinenze&quot; i „Kačatori dele Alpi&quot;, uz istovremeno sadejstvo 
nemačke 718. pd i italijanske brdske div. „Pusterija&quot;.[16] General Roata 
se saglasio sa tim planom.[17]</p>
<p align="center">OPERACIJSKA ZAPOVEST BORBENE GRUPE „BADER&quot;</p>
<p>Borbena grupa „Bader&quot; je 29. i 30. aprila izdala naređenje za čišćenje 
planine Igman i za operaciju „Foča&quot;, čišćenje rejona Jahorina pl. — 
Dobro Polje — Kalinovik — Foča — Goražde — Prača.</p>
<p>Najpre je trebalo da ital. 1. brdska div. „Taurinenze&quot;, polazeći 2. 
maja iz svog polaznog položaja zapadno od Sarajeva u širokom frontu sa napred 
ešeloniranim desnim krilom, očisti planinu Igman i pojas istočno od puta Ilidža 
— Kalinovik.</p>
<p>713. pd trebalo je da se posle čišćenja rejona oko Rogatice preformira za 
operaciju „Foča&quot;, očisti područje južno od Prače, da u Goraždu 
uspostavi vezu sa ital. 5. brd. div. „Pusterija&quot;, koja se nalazila južno 
od gornjeg toka Drine, i da sp-reči povlačenje ustanika preko Prače na sever, 
a naročito na planinu Romaniju.</p>
<p>Do 12. maja trebalo je obrazovati sledeći front okruženja za operaciju 
„Foča&quot;: ital. 1. brd. div. na liniji Dobro Polje (ju-goist. od Trnova) 
— Delijaš, ital. 22. div. „Kačatori dele Alpi&quot; na liniji Ocrkavlje 
(zapadno od Foče) — Dobro Polje, 5. brdr div. „Pusterija&quot; na istočnoj 
obali gornjeg toka Drine od Goraž-da do Foče i 718. pd između Goražda i Prače 
(mesto). Osim toga je trebalo da 718. pd očisti planinsko zemljište 
jugozapadno od Prače kod Nohorića do naređenog fronta okruženja, naslanjajući 
se na 1. brd. div. „Taurinenze&quot;.</p>
<p>Trebalo je da usledi naređenje za sužavanje fronta okruženja obrazovanog 
na napred opisani način, kao i za čišćenje oko Foče; 5. brd. div. 
„Pusterija&quot; trebalo je da od 12. maja na istočnoj obali Drine od Goražda 
do Foče sprečava izvlačenje ustanika preko te reke. Bokove i pozadinu njene 
linije odbrane na Drini trebalo je da obezbeđuju dve divizije borbenim izviđačkim 
patrolama. Bilo je planirano da se delovi divizije ,,Kačatori dele Alpi&quot;, 
koji postanu slobodni prilikom sužavanja obruča, prebace na gornji tok Drine 
radi ojačanja odseka 5. brd. div.[18]</p>
<p align="center">NOVI PREDLOŽI ITALIJANA</p>
<p>Usled pripreme za operaciju „Foča&quot;, K-do Supremo je iznenadila 
komandanta oružanih snaga na Jugoistoku novini zahtevom. Kako je saopštio nemački 
general pri Vrhovnoj komandi italijanskih oružanih snaga 3. maja, maršal 
Kavalero [Cavallero] je želeo da Komandi italijanskog 6. AK generala Dalmaca 
[Dalmazzo] neposredno potčini tri italijanske divizije, „Pusterija&quot;, 
„Kačatori dele Alpi&quot; i „Taurinenze&quot;, koje su bile dodeljene 
Borbenoj grupi „Bader&quot;, pošto bi general Roata trebalo da iz Dubrovnika 
rukovodi jedinstvenom operacijom novoformiranih grupa, generala Badera i 
generala Dalmaca. Komandant oružanih snaga na Jugoistoku je preko nemačkog 
generala u Rimu ukazao na nepovoljne posledice takve prome-ne komandnih odnosa 
za vreme operacije i upozorio da su ti novi planovi general-pukovnika Kavalera u 
suprotnosti sa sporazumima zaključenim u Sušaku i Opatiji i da je zato 
potrebna saglasnost OKW. Maršal Kavalero je na to izrazio spremnost da sačeka 
stav OKW i da izda direktivu ital. 2. armiji da dve divizije, „Kačatori dele 
Alpi&quot; i „Taurinenze&quot;, ponovo potčini njihovom nadležnom 6. AK, dok 
bi divizija „Pusterija&quot; ostala kod Borbene grupe „Bader&quot;.[19]</p>
<p>OKW se saglasila sa predlogom K-do Supremo, prema kome se dalje operacije u 
Hrvatskoj izvode pod neposrednim rukovodstvom Komande ital. 2. armije sa 
Korpusom generala Dalmaca i divizijama „Kačatori dele Alpi&quot;, 
„Taurinenze&quot; i sa Borbenom grupom ,,Bader&quot; i nemačkim snagama (718. 
pd) i italijanskom divizijom „Pusterija&quot; koja joj je potčinjena.[20]</p>
<p align="center">TOK OPERACIJE</p>
<p align="center">(prilog skica)</p>
<p>U prvim danima maja hrvatske jedinice su smenile obez-beđenja 718. pd na Prači 
i Drini južno od Rogatice. Divizija je vršila izviđanje na južnoj obali Prače 
i vršila pregrupisa\ a-nje sa ital. 5. brd. div. za operaciju „Foča&quot;. U 
pozadini 718. pd, severozapadno od Rogatice i severoistočno od Sarajeva, nije 
se više naišlo na neprijatelja prilikom naknadnog čišćenja.</p>
<p>U pozadini ital. 5. brd. div. „Pusterija&quot; još su se pojavljivale 
grupe bandi u crnogorskim planinama. Iz rejona Gacko, gde su ustanici lokalnim 
napadima ponovo uznemiravali ital. 22. div. „Kačatori dele Alpi&quot; 
prilikom njenih akcija češćenja, neprijatelj se sada povlačio u planine na 
severoistoku. U pozadini te divizije, na putu prema Nevesinju, još su se 
pojavljivale ustaničke grupe.</p>
<p>2. maja je ital. 1. brd. div. „Taurinenze&quot; krenula iz rejona zapadno 
od Sarajeva u čišćenje planine Igmana. Oni su pro-krstarili planinu krenuvši 
sa severozapada i već 3. maja dostigli njen južni kraj, nailazeći na neznatan 
otpor neprijatelja. Po završetku čišćenja Igmana, divizija je dalje 
nastupala u jugoistočnom pravcu zajedno sa jednim bataljonom 718. pd, koja je, 
naslanjajući se na levo krilo Italijana, čistila područje jugoistočno od 
Sarajeva. Znatniji otpor neprijatelja morao je biti slomlien samo na putu za 
Kalinovik, na planinskom prevoju kod Trnova. U međuvremenu je 718. pd prešla 
4. maja preko Prače južno i jugoistočno od Rogatice u južnom pravcu, slomila 
pojedinačni otpor neprijatelja i očistila planinski predeo sever-no i 
severozapadno od Goražda. Već 9. maja ta je divizija dostigla svoj polazni 
položaj za operaciju „Foča&quot; između Prače i Goražda, gde je 
uspostavila vezu sa italijanskom 5. brd. div. Ta divizija, koju su u pozadini 
uznemiravali prepadi ustanika, polako se pomerala duž gornjeg toka Drine — 
uzvodno — da bi obrazovala front okruženja između Goražda i Foče.</p>
<p>Sa juga je krenula iz rejona Gacko — Nevesinje 22. pd &quot;Kačatori dele 
Alpi&quot; ital. 6. arm. korpusa da bi se sa jednom slabijom grupom spustila od 
Gacka preko planine u dolinu gornjeg toka Drine, a glavninom nadirala putem 
preko Uloga ka Kalinoviku. 1. brd. div. „Taurinenze&quot;, koja je od 7. maja 
bila potčinjena ital. 6. AK, slomila je posle čišćenja Igmana neprijateljski 
otpor na planinskim prevojima kod Trnova i približila se svom delu fronta okruženja 
Dobro Polje — Delijaš.</p>
<p>U međuvremenu je general Roata dao direktivu ital. 6. AK da svoj polazni 
položaj za operaciju „Foča&quot; dostigne još 10, a ne 12. maja. Zatim je 
trebalo da 6. AK nadire ka Foči da bi zatvorio front na južnoj strani. Još 
10. maja je naredila K-da ital. 2. A da sve raspoložive snage odmah krenu na Foču 
i to da 6. AK nastupa sa 22. div. preko Kalinovika, a sa 1. brd. div. sa jakim 
desnim krilom preko Dobrog Polja. Borbena grupa „Bader&quot; je dobila naređenje 
da sa jakim južnim krilom nastupa sa linije Prača — Goražde prema Foči, a 
ital. 5. brd. div. trebalo je da vrši obezbeđenje na Drini.</p>
<p>Borbena grupa „Bader&quot; je već 11. maja u 13.00 časova do-, stigla 
prednjim odredom 718. pd Foču, bez borbe. Ital. 5. brdska divizija, koja joj je 
bila potčinjena, stigla je istog dana do visova severoistočno i istočno od Foče. 
Unutrašnje krilo 718. pd i ital. 1. brd. div. nastavili su čišćenje područja 
Jahorine planine. Ital. 1. brd. div. je desnim krilom dostigla istočno od 
Kalinovika put za Foču. Ital. 22. pd je prednjim odredima stigla južno od 
Kalinovika. K-da ital. 2. A imala je nameru da 12. maja uspostavi vezu između 
6. AK i Borbene grupe ,,Ba-der&quot; na putu Foča — Kalinovik i time zatvori 
opkoljeno područje sa juga. Dalje južno, 5. brd. div. trebalo je da u dolini 
Drine južno od Foče ide u susret defovima 22. div., koji su dolazili od Gacka 
preko planine.</p>
<p>Za 13. maj je bilo planirano da istočna kolona ital. 22. div. dalje nadire u 
severozapadnom pravcu ka Foči, a zapadna kolona te divizije da čisti planinu 
istočno od Uloga. Odsek Jeleč (na pola puta Kalinovik — Foča) trebalo je da 
čisti i zatvara 1. brd. divizija. 718. pd Borbene grupe „Bader&quot; trebalo 
je da u sadejstvu sa ital. 1. brd. div. ponovo očisti područje istočno od 
Dobrog Polja, a delovi 5. brd. div. da nastave nadiranje dolinom Drine u južnom 
pravcu.</p>
<p>Istočna kolona 22. div. dostigla je 13. maja planinski prevoj severoistočno 
od Gacka koji vodi u dolinu Drine. Zapadna kolona još nije mogla da stigne do 
Kalinovika zbog porušenih mostova. 1. brd. div. je prodrla do rejona Jeleč, 
jugoistočno od Foče. Prednji odred 718. pd, koji je prodro na put Foča — 
Kalinovik, nije još mogao da uspostavi vezu sa 1. brd. div. zbog porušenih 
mostova. Severno krilo 718. pd je prokrstarilo planinu severozapadno od Foče u 
jugozapadnom pravcu, a ital. 5. brd. div. je nastavila čišćenje južno od Foče.</p>
<p>Dva sledeća dana, 14. i 15. maja, sve grupe su nastavile čišćenje rejona 
oko Foče. Na putu Kalinovik — Foča uspostavile su vezu 718. pd i ital. 1. 
brd. div. Prilikom čišćenja doline Drine, jedinice ital. 5. brd. div. su naišle 
na neznatan otpor neprijatelja. U celom rejonu čišćenja nalazile su se još 
samo slabe grupe ustanika i bilo je malo plena. 22. div. 6. arm. korpusa je 
preformirala svoje snage za novu operaciju u rejonu Neretva — Ulog na putu 
Nevesinie — Gacko. 718. pd je završila svoje akcije čišćenja u rejonu Foče 
i spremala se za prelazak na smirivanje rejona oko Sarajeva. Po želji K-de 
ital. 2. A, ital. 5. brd. diviziji je ostao na raspolaganju jedan ojačani 
bataljon 718. pd radi ponovnog čišćenja u rejonu oko Goražda. Trebalo je da 
taj bataljon kasnije smene hrvatske jedinice.</p>
<p>Prilikom operacije„Foča&quot; ustanici su imali sledeće gubitke: 107 
mrtvih, 250 ranjenih i 741 zarobljen. Nasuprot tome, Nemci su imali samo 2 
ranjena i 1 mrtvog, a Italijani 2 ranjena.</p>
<p align="center"><strong>VIII — Borbe protiv bandi u leto 1942.</strong></p>
<p align="center">1. — OPERACIJA ČIŠĆENJA BORBENE GRUPE „ZAPADNA 
BOSNA&quot;</p>
<p align="center">od juna do avgusta 1942.</p>
<p align="center">(prilog skica)</p>
<p align="center"><em>Pripreme za operaciju na Kozari</em></p>
<p>Sredinom maja bila je završena zajednička nemačko-ita-lijanska operacija u 
rejonu Foče, osim manjih ponovnih čišćenja. 718. pd se vraćala u nemački 
okupacioni deo istočne Bosne severno od demarkacione linije. Po želji generala 
Roate, u rejonu Goražda ostao je samo jedan ojač. bataljon te Divizije. Njega 
je kasnije trebalo da smene hrvatske jedinice. General Roata je predložio 
Komandi Supremo novu zajedničku operaciju severno od demarkacione linije pod 
njegovom komandom, na koju bi se nastavilo čišćenje u italijanskoj 
okupacionoj zoni uz sadejstvo nemačke 718. pd.[21] Komandant oružanih snaga na 
Jugoistoku je smatrao da je nepoželjno da 718. pd pređe liniju Tarčin — 
Kalinovik — gornji tok Drine u južnom pravcu zbog potrebe obezbeđenja 
oblasti oko Sarajeva, koja je naročito važna za vojnu privredu i zbog toga što 
se raspolagalo slabim ne-mačkim snagama.[22] Što se tiče nemačkog 
okupacionog dela istočne Bosne, tamo je ustanički pokret bio razbijen 
operacijama Borbene grupe „Bader&quot;, „Trio I&quot; i „Foča&quot;, i 
bio je ograničen samo na lokalne prepade. Nastavljeno je gonjenje ostataka 
bandi. Akcije smirivanja počele su da pokazuju dobre rezultate. Nemački 
autoritet je porastao: stanovništvo se vraćalo u svoja mesta i delimično počelo 
ponovo da radi. Srbi, Hrvati i Muslimani su se pokorili — ali isključivo nemačkom 
autoritetu. Preduslov za iskorišćenje do sada postignutog uspeha ostao je: 
nemačko komandovanje, prisustvo nemačkih trupa, kao i upravne mere prema nemačkom 
uzoru.</p>
<p>Zato je 718. pd morala da se vrati u istočnu Bosnu, da bi tamo, sa jednom 
pukovskom grupom u rejonu oko Sarajeva a sa drugom kod Tuzle, stalno 
kontrolisala, patrolirala i nastavila smirivanje područja između Drine, Save i 
Bosne. Sve ustaške jedinice koje su se nalazile u tom rejonu ostale su potčinjene 
718. pd; nemačka Feldžandarmerija je sarađivala prilikom formirani a hrvatske 
žandarmerije i uprave.[23]</p>
<p>O daljem vođenju borbi već je bilo govora 6. maja, na sastanku generala 
Roate sa zamenikom načelnika Operativnog štaba Vermahta, gen. ppuk. 
Varlimontom [Warlimont] i načelnikom Štaba komandanta oružanih snaga na 
Jugoistoku, generalom Ferčom [Foertsch], koji je održan u Sarajevu. Složili 
su se da se Borbena grupa „Bader&quot; rasformira po završetku operacije 
„Foča&quot;, a njene jedinice vrate u rejon severno od demar-kacione linije.</p>
<p>Načelnik OKW je 13. 5. uputio telegram komandantu oružanih snaga na 
Jugoistoku u kome je izjavio' da je saglasan da se „nemačke jedinice po završetku 
operacije „Foča&quot;, u sporazumu sa K-dom ital. 2. A, povuku u rejon 
severno od de-markacione linije&quot;. Njihov zadatak bi tada bio da u nemačkoj 
okupacionoj zoni, zajedno sa hrvatskim jedinicama, uguše još postojeća žarišta 
ustanka, kao i da obezbeđuju vojnoprivredne objekte i saobraćajnice. Po završetku 
operacije „Foča&quot; trebalo je rasformirati Borbenu grupu „Bader&quot;. 
General Bader bi tada ponovo preuzeo svoje zadatke kao komandant u Srbiji. Time 
se sporazumi zaključeni u Sušaku (Opatiji) i Ljubljani smatraju 
sprovedenim.[24]</p>
<p>Komandant oružanih snaga na Jugoistoku je u vezi s tim uputio generalu 
artiljerije Baderu sledeća pitanja: Kada će u sporazumu sa K-dom ital. 2. A 
biti slobodna 718. pd radi izvršenja zadataka na smirivanju severno od 
demarkacione linije? Kada je moguće rasformiranje Štaba Borbene grupe 
„Bader&quot;? Kakav je redosled sledećih akcija: Sarajevo, Ozren, Majevica, 
Prijedor? Pri tome treba imati u vidu da su za vojnu privredu posebno važne 
pruge Sarajevo— Brod, Tuzla — Doboj — Brod, a prema novoj direktivi i 
transport rude Prijedor — Bos. Novi — Kostajnica — Sunja. Sa kojim 
hrvatskim snagama se može računati na sadejstvo sa 718. pd prilikom akcija 
severno od demarkacione linije? (dopis k-ta oruž. sn. na Jugoistoku, Ia, Br. 
1181/42 str. pov. od 13. 5. 1942. Operativnom štabu Borbene grupe 
„Bader&quot;).</p>
<p>U međuvremenu je OKW u telegramu od 12. 5. naredila k-tu oruž. sn. na 
Jugoistoku sledeće:</p>
<p>„Načelnik Uprave za vojnu privredu i naoružanje (Wi. Rue. Amt) ukazuje na 
hitnost smirivanja područja Mostar — Dubrovnik uz obezbeđenje železničke 
pruge, a naročito na potrebu obezbeđenja pruge preko Neretve kod Gabele južno 
od Mostara. Sada ne kreću važni nemački transporti sa boksitom. Prilikom 
miniranja železničkog mosta Gabela došlo je do za-stma transporta na neodređeno 
vreme. Uprava moli da se kod K-do Supremo izdejstvuje da se ubrzano preduzmu 
stalne mere obezbeđenja. Uprava takođe traži da se preduzmu mere za obezbeđenje 
transporta rude iz rudnika železa Prijedor&quot;.[25]</p>
<p>Načelnik Operativnog štaba Borbene grupe „Bader&quot; je 17. 5. izvestio 
k-ta oruž. sn. na Jugoistoku:</p>
<p>718. pd je odmah slobodna za akciju smirivanja severno od demarkacione 
linije. Štab Borbene grupe „Bader&quot; ja završio svoj zadatak. Smirivanje 
istočne Bosne novim akcijama nema svrhe, pošto u smirenim oblastima moraju 
stalno ostati snage. Na osnovu dosadašnjeg iskustva, najviše izgleda na uspeh 
ima povratak 718. pd u njene garnizone i njena pomoć u organizo-vanju uprave i 
prilikom čišćeja okoline. Akciju „Prijedor&quot; treba izvesti nezavisno od 
toga i to što pre, sa hrvatskim snagama, uz sadejstvo 1—2 nemačke čete 
(dopis načelnika Štaba Borbene grupe „Bader&quot;, Ia, Br. 142/42 str. pov. 
od 17. 5. 42. k-tu oruž. sn. na Jugoistoku, Ia, Br. 1214/42. str. pov. od 17.. 
5. 42).</p>
<p>20. 5. održani su u Štabu k-ta oruž. sn. na Jugoistoku, u Arsakli, 
razgovori sa nemačkim generalom u Zagrebu, gen. Glez-Horstenauom 
[Glaise-Horstenau], načelnikom Štaba komandanta u Srbiji, g-štabnim 
pukovnikom Kevišem [Kewisch] i sa načelnikom Štaba Borbene grupe 
„Bader&quot;, g-štab. ppuk. Pfafe-rotom [Pfafferott], o nastavljanju 
smirivanja u Bosni. O rezultatu tih razgovora komandant oružanih snaga na 
Jugoistoku izvestio je OKW:</p>
<p>„Ustanički pokret u nemačkoj zoni istočne Bosne je razbijen. Mogući su 
manji lokalni prepadi, ali oni nemaju značaja. Nastavlja se gonjenje ostataka 
bandi. Nemačko koman-dovanje, prisustvo nemačkih trupa i upravne mere prema 
ne-mačkom uzoru ostaju preduslov za iskorišćavanje postignutog uspeha.</p>
<p>U zapadnoj Bosni je od 15. 5. znatno porasla aktivnost bandi. Radi očuvanja 
interesa nemačke vojne privrede treba što pre očistiti taj rejon.&quot;</p>
<p>Zato je komandant oružanih snaga na Jugoistoku izvestio o sledećim 
namerama:</p>
<p>Namere za dalje vođenje borbi</p>
<p>Istočna Bosna: 718. pd (bez jednog bataljona za operaciju „Zapadna 
Bosna&quot;) ostaje, kontroliše i patrolira po istočnoj Bosni i nastavlja započeto 
smirivanje. Njoj ostaju potčinjene sve oružane i policijske snage koje se tamo 
nalaze, uključujući ustaše. Ona će njima rukovoditi i kontrolisati ih.</p>
<p>Zapadna Bosna: Nju će sredinom juna čistiti i smirivati hrvatska borbena 
grupa pod nemačkom komandom. Odmah treba da počnu pripreme nemačkih i 
hrvatskih jedinica.</p>
<p>U tu svrhu je komandant oružanih snaga na Jugoistoku naredio:</p>
<p>718. pd treba da jednom pukovskom grupom dostigne rejon borbenih dejstava oko 
Sarajeva, a drugom pukovskom grupom rejon oko Tuzle. Odatle treba da vrši 
smirivanje dodeljenih rejona osiguranja.</p>
<p>Nemačko vojno rukovodstvo treba da pomaže bespomoćnu hrvatsku upravu na 
svim poljima koja su od prvorazrednog značaja za smirivanje.</p>
<p>Istočna Bosna: Izvođenje operacije u zapadnoj Bosni prenosi se na komandujućeg 
generala i komandanta u Srbiji, koji će odmah preduzeti sve mere u vezi s tim u 
neposrednoj saglasnosti sa nemačkim generalom u Zagrebu.[26]</p>
<p>OKW se saglasila sa tim namerama komandanta oružanih snaga na 
Jugoistoku.[27]</p>
<p>U zapadnoj Bosni se u međuvremenu sve više povećavala aktivnost bandi u 
rejonu Banja Luka — Petrinja — Bos. Novi — Prijedor. Radi zaštite 
interesa nemačke vojne privrede, trebalo je taj rejon što pre očistiti od 
bandi i smiriti. Za taj zadatak je do sredine juna formirana nemačko-hrvatska 
Borbena grupa „Zapadna Bosna&quot; pod komandom komandanta 714. pd, 
general-majora Štala [Stahl].</p>
<p>Borbena grupa „Zapadna Bosna&quot; se sastojala od 721. pd (2 bataljona) i 
1/750 pp 718. pd, 924. landesčicen-bataljona 714. pd, od štaba i dve baterije 
661. art. diviziona, jedne baterije 654. art. diviziona i jedne brdske baterije 
670. art. diviziona, od štaba I diviziona i 2. i 3. čete 202. pt puka. Osim 
toga su uzete i dve hrvatske brd. brigade, koje su formirane u rejonu 
Petrovaradina i u Slavoniji i do početka nastupanja obučavane pod nemačkim 
rukovodstvom.</p>
<p>Trebalo je da operacija počne sredinom juna.</p>
<p>. . . [28]</p>
<p align="center">OZBILJNA SITUACIJA BORBENE GRUPE „ZAPADNA BOSNA&quot;</p>
<p>Povlačenjem Italijana iz Treće zone krajem juna došlo je do novog, opasnog 
razvoja situacije. Iz severozapadnog dela Crne Gore prodrlo je nekoliko ustaničkih 
brigada u Hrvatsku, pre svega u tek očišćene oblasti Kalinovik, Nevesinje, 
Gacko Foča i Goražde, koje su rušile pruge između Sarajeva i Mo-stara, i, uz 
stalan priliv tih crnogorskih bandi južno od demar-kacione linije, zauzele 
rejon između gornjeg toka Une i zapadne Hercegovine, koji je napustila jaka 
ital. 2. armija. Tada su se ostaci bandi koji su se već nalazili u toj oblasti 
priključili odmetnicima koji su pristizali iz Crne Gore i ugrožavali celu 
hrvatsku teritoriju.</p>
<p>Tako su se uskoro i u zapadnoj Bosni pokazale posledice opasnih italijanskih 
mera. Stalnim prilivom iz evakuisane ita-lijanske okupacione zone formirale su 
se jače grupe bandi na divljoj planini Grmeč, koje su, ponovo ojačane, 
napadale slabe hrvatske garnizone u oblastima koje su napustile itali-janske 
jedinice i nadirale preko demarkacione linije između Ljubije i Suhače do Sane 
i u rejon južno i jugozapadno od Bos. Novog. Zapadno od Bos. Novog i na južnom 
kraju velike i teško pristupačne planine Šamarica takođe su se prikupljale 
nove grupe bandi, pogotovo što Hrvati nisu temeljito izvršili čišćenje te 
planine i rejona između Sane i Une do linije Prijedor — Bos. Dubica. Pošto 
je Borbena grupa „Zapadna Bosna&quot; krenula u napad na Kozaru sa slabo 
osiguranim zapadnim krilom, moralo se pri takvom razvoju situacije računati sa 
time da će za vreme operacije neprijatelj nadirati sa Šamarice u pozadinu 
zapadnog fronta, kao i sa juga protiv osiguranja na liniji zaprečavanja Sanski 
Most — Ljubija — Prijedor. Pokazalo se, dakle, da je bio ozbiljno ugrožen 
front okruženja oko planine Kozare. Ta situacija je nametala potrebu da se 
prefor-mira Borbena grupa „Zapadna Bosna&quot;, tim pre što napad nije više 
bio izvodljiv sa novoformiranim hrv. brd. div. koji su imali malu vrednost što 
se tiče jačine, opreme i organizacije. Zbog svega toga, komandujući general i 
komandant u Srbiji se odlučioi, uz saglasnost komandanta oružanih snaga na 
Jugoistoku, da Borbenoj grupi „Zanađna Bosna&quot; dovede nema&quot;ka pojačanja 
iz Srbije — jedan štab peš. puka, četiri peš. bataljona, četiri baterije 
i jednu inž. četu 714. pd. Još 23. jula krenula su ta pojačanja. Do njihovog 
dolaska trebalo je držati i ojačavati front okruženja oko Kozare, a tek tada 
nastaviti napad prema toj šumovitoj planini.</p>
<p><em>Stalna opasnost</em></p>
<p>U međuvremenu su borbe u zapadnoj Bosni postajale iz dana u dan sve jače. 
Poslednje sedmice juna, ustaničke grupe iz italijanske okupacione zone su pokušavale 
da pređu demarkacionu liniju južno od Banje Luke, južno od Sanskog Mosta i južno 
od Bos. Novog. U lokalnim borbama su ipak zadržane sve te grupe bandi i 
odbijeni su ostali lokalni pokušaji proboja ustanika koji su bili opkoljeni na 
Kozari, ali su se kod Hrvata ustanici uspeli probiti delimično duboko, nanoseći 
velike gubitke.</p>
<p>Tako je 24. 6. morao biti odbijen napad bande, jačine 200 ljudi, na Štab 2. 
hrv. brigade. Istočno od Bos. Novog je iz dana u dan dolazilo do sukoba. Tu su 
dve hrvatske čete za osiguranje napustile svoje položaje pred lokalnim napadom 
jedne bande. Dan kasnije, 24. 6, ustanici, koji su dolazili iz italijan-ske 
zone, izbacili su hrvatsku posadu iz Rudice, južno od Bos. Novog. Ponovo su 
morali da budu angažovani nemački tenkovi da bi popravili situaciju kod 
Hrvata.</p>
<p>U danima od 25. do 30. juna, neprijatelj je sa Kozare nastavljao sa pokušajima 
proboja protiv Borbene grupe „Zapadna Bosna&quot;. Nisu uspeli njegovi lokalni 
napadi na južnu grupu za zatvaranje. Kod zapadne grupe za zatvaranje došlo je 
do novih opasnosti. Vidno je opadala borbena vrednost hrv. brdskih div. Tu se 
daljim angažovanjem tenkova morao ponovo učvrstiti front okruženja. U međuvremenu 
su nemačke jedinice očistile ugroženu oblast iza 2. hrv. brd. brig.</p>
<p>28. juna je južna gruua lokalnim napadom zapadnog krila u severozapadnom 
pravcu zauzela 3—4 km zemljišta, savlađujući žilav otpor neprijatelja. Uz 
znatne gubitke za neprijatelja i neznatne sopstvene gubitke, osvojen je rejon 
severois-točno i severozapadno od Prijedora. Izviđanjem južne gruue 
ustanovljeno je da se severno od puta Banja Luka — Prijedor nalaze jaka 
poljska utvrđenja neprijatelja. Nastavljanjem lokalnih napada u cilju poboljšanja 
svoga položaja, južna grupa je 1. jula zauzela kotu 978 severno od Bistrice na 
slavnom grebenu Kozare. Avioni su uspešno tukli koncentracije bandi na zapadnom 
delu planine. Južna grupa je napadajući u severnom pravcu dostigla 2. jula 
greben sa obe strane kote 978, Lisina, severno od Kazarca. Dok se južni deo 
fronta okruženja postepeno pomerao na sever, delimično do grebena Kozare, 
morali su skoro svake noći da se suzbijaju pokušaji neprijatelja da se probije 
na zapad. U tim borbama junački su poginuli jedan nemački komandant bataljona 
i dva komandira čete.</p>
<p>Početkom iula ponovo se zaoštrila situacija u pozadini Borbene grupe 
„Zapadna Bosna&quot; zbog priliva ustanika iz eva-kuisane italijanske zone.</p>
<p>1 U prilogu I objavljenom u knjizi 2 nedostajale su sledeće stranice 
originala: 171—179, 178—185, 191—192, 197—214 i 226—228 obrade 
kapetana Ernesta Vishaupta, koje su naknadno pribavljene. Tekst se nastavlja: 
knjiga 2, prilog I, str. 1102 (deseti red odozgo).</p>
<p>2 Borbena grupa „Bader&quot;, Ia, Br. 2/42 str. pov. i k-t oruž. snaga na 
Jugoistoku, Ia, Br. 704/42 str. pov.</p>
<p>3 23. 3. je nemački oficir za vezu pri K-di ital. 2. A izvestio generala 
artiljerije Badera:</p>
<p>„General Roata je potpuno saglasan sa namenavanim izvođenjem operacije. U 
pojedinostima je zauzeo sledeei stav: Da bi se dobilo u vremenu, treba umesto 
divizije „Sasari&quot; angažovati div. „Kačatori dele Alpi&quot;, koja se 
sada nalazi u južnoj Dalmaciji. Tu diviziju treba u obalskoj zoni da smeni 
divizija koju treba dovesti iz Italije. Protiv istočne Bosne treba angažovati 
još jednu novu diviziju koja je bila predviđena za rejon Ljubljane. Tu 
diviziju treba angažovati pored divizije „Taurinenze&quot;, sa levim krilom 
otprilike duž linije Konjic —• Sarajevo&quot;.</p>
<p>25. 3. je oficir za vezu pri K-di ital. 2. A izvestio, dopunjujući namere 
generala Roate: Prema saopštenju komandanta armije, počelo je transportovanje 
dve granične divizije — „Mesina&quot; (18. div.) i „Kačatori dele 
Alpi&quot; (22. div.) — prema Kotoru i Dubrovniku da bi ih oslobodile. 
Poslednja divizija treba da krene na sever u rejon „Taurinenze&quot; (1. brd. 
div.). Planira se angažovanje još jedne kompletne divizije zapadno pored 
„Taurinenze&quot;.</p>
<p>Na kraju je nemački general pri Vrhovnoj komandi italijanskih oružanih 
snaga telegrafisao 27. 3. komandantu oružanih snaga na Jugoistoku: „Posadne 
divizije „Murđe&quot; (154. pd) i „Emilija&quot; (155. pd) dovode se iz 
Italije u južnu Dalmaciju, da bi tamo oslobodile snage za angažovanje u 
zajedničkim nemačko-italijanskim akcijama u istočnoj Bosni . .. Prema izveštaju 
nemačkog oficira za vezu pri K-di ital. 2. A, u zajedničkim akcijama biće od 
strane ital. 2. armije angažovane 1. alpinska divizija „Taurinenze&quot;, 22. 
divizija „Kačatori dele Alpi&quot; i još jedna divizija.&quot;</p>
<p>O vremenu početka operacra izvestio je nemački oficir za vezu pri K-di 
ital. 2. A sledeće: „Vreme prikupljanja divizija zavisi od dovlačenja dve 
nove divizije. Pošto se raspolaže samo sa ograničenim brdskim transportnim 
prostorom, mora se računati sa izvesnim zakašnjenjem. Komandant armije 
(general Roata) računa sa time da se deli-mično moraju izboriti planirani 
polazni položaji. To će možda zahtevati više nego što je predviđeno.&quot;</p>
<p>26. 3.: Nije moglo biti saopšteno vreme koje je potrebno za izvršenje 
transportovanja. General Roata nagoveštava da postoji mogućnost da se odgodi 
početak operacija.</p>
<p>Nemački štab za vezu pri K-di ital. 2. A, Br. 126/42 str. pov. od 23. 3. 
42, K-da 12. A, Ia, Br. 966/42 str. pov., nemački Štab za vezu pri K-di ital. 
2. A, Ia, 130/42 str. pov. od 26. 3, K-da 12. A 617/42 str. pov. i nemački 
general pri Vrh. k-di ital. oružanih snaga, Ia, Br. 722/42 str. pov. od ... 
3/42, K-da 12. A, Ia, br. 831/42. str. pov.</p>
<p>4 Tekst se nastavlja: knj. 2, pril. I, str. 1104 (sedmi red odozgo).</p>
<p>5 Isto, str. 1105 (šesti red odozdo).</p>
<p>6 Operativni štab Borbene grupe „Bader&quot;, Ic, Br. 163/42 pov. od 4. 
42, Obaveštajni bilten o stanju neprijatelja br. 1.</p>
<p>7 Tekst se nastavlja: knj. 2, pril. I, str. 1109 (devetnaesti red odozdo).</p>
<p>8 Operativni štab Borbene grupe „Bader&quot;, Ia, Br. 309/42 pov. od 19. 
4. 42 (K-t oruž. sn. na Jugoistoku, Ia, Br. 1491/42 pov. od 23. 4. 42).</p>
<p>9 Tekst se nastavlja: knj. 2, pril. I, str. 1112 (treći red odozgo).</p>
<p>10 K-t oruž. sn. na Jugoistoku, Ia, Br. 1028/42 str. pov. od 21. 4. 42..</p>
<p>11 Borbena grupa „Bader&quot;, Ia, Br. 342/42 pov. od 22. 4 (K-t oruž. sn. 
na Jugoistoku, Ia, Br. 1466/42 pov. od 22. 4. 42).</p>
<p>12 K-t oruž. sn. na Jugoistoku, Ia, Br. 1466/42 str. pov. od 22. 4. 42.</p>
<p>13 Borbena grupa „Bader&quot;, Ia, Br. 358/42 pov. od 22. 4. 42 (K-t oruž. 
snaga na Jugoistoku, Ia, Br. 1488/42 pov. od 23. 4. 42).</p>
<p>14 OKW /WFSt/ Op. Br. 001383/42 str. pov. od 23. 4. (W. Bfh. Siidost, Ia, Br. 
1039/42 str pov. od 23. 4. 42.)</p>
<p>15 Prema saopštenju nemačkog generala pri Vrh. k-di ital. oružanih snaga 
— W. Bfh. Siidost, Ia, Br. 1038/42 str. pov. od 23. 4. 42.</p>
<p>16 Borbena grupa ,.Bader&quot;, la, Br. 395/42 str. pov. od 24. 4. 42. (W. 
Bfh. Siidost, la, Br. 1052/42 str. pov. od 25. 4. 42).</p>
<p>17 Nemački štab za vezu pri K-di ital. 2. A. Br. 0106/42 pov. od 27. 4. 42. 
i K-t oruž. sn. na Jugoistoku, la, Br. 1563/42. pov. od 28. 4. 42.</p>
<p>18 Borbena grupa „Bader&quot;, Ia, Br. 120—123/42 str. pov. od 29. i 30. 
4. 42.</p>
<p>19 K-t oruž. sn. na Jugoistoku, Ia, Br. 1111/42 str. pov. od 3. 5. 42.</p>
<p>20 OKW/WFSt/Op. Br. 001307/42 str. pov. od 3. 5. 42 (W. Bfh. Sudost, Ia, Br. 
1118/42 str. pov. od 4. 5. 42.)</p>
<p>21 Prema izveštaju nem. Štaba za vezu pri K-đi ital. 2. A od 15. 5. 42. 
k-tu oruž. sn. na Jugoistoku, Ia, Br. 1204/42 str. pov. od 16. 5. 42.</p>
<p>22 Stav k-ta oruž. sn. na Jugoistoku prema namerama maršala Ka-valerta, 
dopis Ia, Br. 1133/42 str. pov. nemačkom generalu pri Vrh. &quot;k-di ital. oružanih 
snaga.</p>
<p>23 Komandujući general i k-t u Srbiji, Ia, Br. 263/42 str. pov. od 23. 5. 
42.</p>
<p>24 Dopis OKW /WFSt/ Op. (H) Br. 001593/42 str. pov. od 13. 5. 42. k-tu oruž. 
sn. na Jugoistoku, Ia, Br. 1181/42. str. pov. od 13. 5. 42.</p>
<p>25 Dopis OKW /WFSt/ Op. (H) Br. 001601/42 str. pov. od 12. 5. 42.. k-tu oruž. 
sn. na Jugoistoku, Ia, Br. 1182/42 str. pov. od 13. 5. 42.</p>
<p>26 K-t oruž. sn. na Jugoistoku. Ia, Br. 1237/42 str. pov. od 20. 5. 42.</p>
<p>27 OKW /WFSt/ Op. (H) 001777/42 str. pov. od 26. 5. 42.</p>
<p>28 Tekst se nastavlja: knj. 2, pril. I, str. 1116 (petnaesti red odozdo).</p>
<p>
<br>
<CENTER><TABLE border="1"><TR><TD><a href="4_12_3.htm"><b>Sadr&#382;aj</b></a></TD>
<TD><a href="4_12_3_185.htm"><b>Prethodni dokument</b></a></TD>
<TD><a href="4_12_3_187.htm"><b>Slede&#263;i dokument</b></a></TD></TR></TABLE></CENTER>

</TD></TR></TABLE>

</body></html>
