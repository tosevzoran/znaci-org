<html>
<head>
<meta http-equiv="Content-Type" content="text/html; charset=utf-8">

<title>Vera Mujbegovic: TUZLA MOJE MLADOSTI</title>
<style type="text/css">
<!--
@import url(/normal.css);
-->
</style>
</head>

<body>
<b class=bigTitle>Vera Mujbegovic: TUZLA MOJE MLADOSTI</b><br>


<CENTER><TABLE border="1"><TR><TD><a href="248.htm"><b>Sadr&#382;aj</b></a></TD>
<TD><a href="248_3.htm"><b>Prethodna strana</b></a></TD>
<TD><a href="248_5.htm"><b>Slede&#263;a strana</b></a></TD> 
<TD><a href="/"><b>Biblioteka</b></a></TD></TR></TABLE></CENTER>

<p class=BELITASTER>
<table width="100%">
<tr>
<td vAlign=Top>
<p class="MsoNormal" align="center" style="text-align:center"><b><span lang="SR" style="font-size:14.0pt;mso-bidi-font-size:10.0pt;mso-ansi-language:SR">&nbsp;<o:p>
</o:p>
</span></b></p>
<p class="MsoNormal" align="center" style="text-align:center"><b><span lang="SR" style="font-size:14.0pt;mso-bidi-font-size:10.0pt;mso-ansi-language:SR">POREKLO 
MOJE MAJKE<o:p>
</o:p>
</span></b></p>
<p class="MsoNormal" align="center" style="text-align:center"><b><span lang="SR" style="font-size:14.0pt;mso-bidi-font-size:10.0pt;mso-ansi-language:SR">&nbsp;<o:p>
</o:p>
</span></b></p>
<p class="MsoNormal" align="center" style="text-align:center;line-height:150%"><b><span lang="HR" style="font-size:14.0pt;mso-ansi-language:HR;mso-bidi-font-style:italic">&nbsp;<o:p>
</o:p>
</span></b></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Šabac, grad na Savi, bio je rodno mesto moje majke. Rodila se 
23.septembra 1901. kao sedmo dete Vojislava Manojlovića i Jelene, rodj. 
Konstantinović. U Šapcu je učila osnovnu školu i završila gimnaziju u leto 
1921.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Zavičaj moje majke, grad Šabac sa okolinom, imao je burnu, neobičnu 
prošlost, što je dobrim delom bila posledica njegovog položaja kao pograničnog 
grada na reci Savi, na razmedju izmedju Istoka i Zapada. Smešten je u ravničarsku 
Mačvu, na svega 80 metara nadmorske visine, posle Beograda najseverniji grad uže 
Srbije, u kraju koji je nekad bio pod gustim, beskrajnim šumama. Tokom vekova, 
krčenjem je nastala plodna dolina Mačva, na čijem se obzoru ocrtava planina 
Cer.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Prvi put se pominje krajem srednjeg veka na poprištu stalnih, velikih 
bitaka u doba despota Stefana Lazarevića. Za vreme relativnog mira u vreme 
despota Djurdja Brankovića, javlja se naziv Zaslon, današnji Šabac, što ga 
medju prvima pominju dubrovački trgovci. Posle pada despotovine, Turci godinama 
opsedaju Zaslon i grade velika utvrdjenja na Savi, nasuprot Sremu, kao „nož 
pod grlom hrišćanskog sveta“ – moćno utvrdjenje sa devet kula i tvrdim 
spoljašnjim bedemima, opkopano kanalima. U to vreme javlja se i novo ime Šabac 
kom naučnici ni do danas nisu utvrdili poreklo, pa je do kasnog 16. veka bilo u 
upotrebi ime Zaslon. Uz lično učešće ugarskog kralja, posle opsade od 33 
dana, grad se predao, a Matija Korvin je posle toga obnovio razoreni Šabac, što 
je u to vreme imalo veliki odjek u hrišćanskom svetu. Medjutim, posle 4 
decenije borbi u velikom pohodu Sulejmana Veličanstvenog, uporedo sa Jajcem, 
opseda se i Šabac i konačno dolazi pod tursku vlast, krajem 15. veka. Vremenom 
postaje orijentalni grad kao važan privredni centar i jedno od najvećih 
utvrdjenja zvorničkog Sandžaka. Pod naletom austrijskih vojski, tokom 16. 
veka, slabi turska uprava i </span><span lang="SR" style="font-size:14.0pt;mso-ansi-language:SR">Š</span><span lang="HR" style="font-size:14.0pt;mso-ansi-language:HR">abac 
prelazi iz ruke u ruku. Austrijanci, u povlačenju 1690. razaraju Šabac, da bi 
ga mirom u Požunu dobili na 20 godina. Konačno, beogradskim<span style="mso-spacerun: yes">&nbsp; 
</span>mirom Austrija gubi Šabac i ruši sve što je bilo sazidano za 50 
godina. U poslednjem austrijsko-turskom ratu, Austrija konačno gubi Šabac i 
mirom u Svištovu 1791. predaje ga Turcima, sve do 1804. godine. Već početkom 
19. veka Šabac je ponovo važan privredni centar, poznat po izvozu i transportu 
soli.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U vreme prvog srpskog ustanka i borbe s dahijama, vrše se odmazde po 
gradu, i pokolj Srba 1804. Konačno je grad 1807. predat Srbima i ostao je 
slobodan do 1813. U tom vremenu grad napreduje trgovinom , liferacijama, 
prodajom turskih imanja i raznim zanatima. Ponovna turska okupacija počinje 
1813. kada stanovništvo beži u Austriju, a grad biva zapaljen. Od 1830. godine 
počinje iseljavanje Turaka, a doseljavaju se Hercegovci, Cincari i drugi. 
Trgovina počinje da cveta putem carine, skele i drugih taksi. Nastaje veliki 
priliv stanovništva, formiranje prvih oblika trgovačke buržoazije i fermanom 
o predaji gradova 1867, konačno se dovršava period turske prevlasti u Šapcu. 
Poslednji Muslimani odlaze iz Šapca i naseljavaju se u Istočnoj Bosni.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Uporedo s razvojem zanatstva i novog trgovačkog gradjanstva javlja se i 
radnički pokret. Miša Kojić iz Badovinaca učestvuje u Pariskoj komuni, delo 
Svetozara Markovića se širi u Šapcu, a 1874. osvajaju i Opštinsku upravu. U 
to vreme vodi se stalna politička borba izmedju radikala i liberala. 
Socijalistički pokret pod uticajem Vase Pelagića, a kasnije Dimitrija Tucovića 
i Dragiše Lapčevića, jača. Posle prevrata 1903. osniva se Srpska 
socijaldemokratska partija SSDP, slave se proslave 1.maja.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Dok je daleka prošlost Šapca malo bila zastupljena u razgovorima moje 
majke o njenoj mladosti, vreme od druge polovine 19. veka nalazi odjek u njenim 
sećanjima. Njihov deda po ocu, trgovac Djordje Manojlović biran je u Opštinsku 
upravu 1872, a zatim ponovo i 1874, i to u vreme kada se rodila naša baba 
Jelka. Priče o radničkom pokretu i eksploataciji, iz usta njenog brata Tike, 
ulaze i u njihovu kuću i majka ih pamti po imenu – učitelja Miloša Jankovića, 
koji je imao političku školu za radnike, kovača Dragutina Cvetkovića koji je 
osnovao ogranak SSDP u Debrcu, <span style="mso-spacerun: yes">&nbsp;</span>Vasu 
Mikića i druge. Sve te priče utkane su u majčina sećanja, ali vreme koje 
najviše pamti, razume se, je vreme njenog detinjstva i odrastanja u Šapcu.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Po očinskoj liniji majka i njene sestre bile su „Manojlovićke“, 
iako su sa svojim ocem Vojislavom kratko vreme proživele i jedva su ga pamtile, 
pošto je umro veoma mlad, u 34. godini života. Nama, njegovim unucima, ostalo 
je malo podataka o njemu i njegovom životu, sem što smo ga videli na porodičnim 
fotografijama i upoznali ga kao „deda Vojicu“. Znamo da se rodio kao prvi, 
najstariji sin oca Djordja, trgovca i člana opštinskog veća grada Šapca, i 
majke Milice koja je umrla mlada u prvoj godini dedinog života. Prema porodičnom 
kazivanju, Milica je na samrtnoj postelji zamolila svog muža Djordja da se, kad 
ona umre, oženi njenom drugaricom Leposavom. Tako je i bilo, pa je deda Vojica 
dobio maćehu koja ga je u stvari podigla i odhranila, kao i svoje šestoro dece 
koje je izrodila sa Djordjem. Naš deda Vojica je izuzetno voleo i poštovao 
svoju maćehu Leposavu, pa je kad se oženio našom babom Jelenom, pri ulasku u 
kuću posle venčanja, izgovorio mnogo puta citiranu rečenicu: „Bog – pa 
Leposava!“. Na isti način je voleo svoju mladju braću i sestre kao svoje 
najrodjenije, a i oni njega. Bilo ih je šestoro: Milan, Jovan, Dragoslav, 
Milorad, Katica i Mileva. Milan je posle završetka prvog svetskog rata izvršio 
samoubistvo u Pragu, Jova je bio šabački trgovac, otac četvoro dece, na 
povratku iz zarobljeništva 1945. poginuo je od savezničkih bombi, Draga je bio 
apotekar i svoj radni vek proveo je u Kruševcu, a tetke su bile udate – 
Katica za Ljubu Vilotijevića, trgovca u Valjevu, a Mileva za Peru Jankovića. 
Živela je u Beogradu. Moja majka je očevu braću i sestre poštovala, ali joj 
je najbliža i najdraža bila tetka Mileva na koju je, uzgred rečeno, veoma ličila, 
pa smo je, kad smo dolazili iz Tuzle, posećivali u njenoj kući na Zelenom 
vencu.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Po majčinoj liniji, moja majka i njene sestre bile su grčko-cincarskog 
porekla. Od najranijeg detinjstva, bilo da sam bila kod babe na selu ili kod kuće 
govorilo se, a dečja duša je pamtila, da je naša baba, tj. Majka<a style="mso-footnote-id:
ftn1" href="#_ftn1" name="_ftnref1" title><span class="MsoFootnoteReference">*</span></a> 
– Grkinja. Roditelji su joj bili Grci, pa je i ona bila grčkog porekla, iako 
je rodjena u Šapcu. Došli su u drugoj polovini 19. veka iz Kožana, sa 
nekolicinom svojih srodnika i nastanili se u Šapcu. Njihova postojbina bila je 
severna Grčka, (Egejska Makedonija), a mesta koja su se najviše pominjala bila 
su Svjatista (Šatista) i Kožane. Bilo nam je takodje svima znano da je naša 
mnogo voljena Majka bila jedinica – kćerka svojih roditelja Djordja 
Konstantinovića – Guče i njegove žene Sultane, da je Djordje zvani Guča 
bio uspešan trgovac i sa svojim ortakom Jeremijom Ukropinom imao uglednu firmu 
koja je trgovala u Srbiji, ali i „preko“, s inostranstvom. Mnogo puta su 
ponavljane i slušane priče o tome kako su roditelji pazili svoju jedinicu i 
slali je na školovanje u Beograd u zavod za devojke, gde je naša Majka naučila 
nemački jezik i druge korisne stvari. Na žalost, naša baba Jelena ili kako su 
je svi zvali Jelka, ostala je rano bez majke, s ocem koji se nije više nikada 
ženio.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Deda moje majke, Djordje – Guča, došao je iz Kožana, a njegova žena 
Sultana iz Svjatiste ili Šatiste, kako su oni govorili. Tamo su se venčali, pa 
onda krenuli za Šabac. Sa njima je pošla Sultanina sestra Julijana – Julka, 
kasnije baba Julka koja će se udati u Šapcu za Tanasijevića, kao i Gučin 
brat ili rodjak Janja i njihova majka, baba Agnija. Iz Kožana su dolazile, dok 
je Guča bio živ, njegove sestre Katarina i Marija, obično s jeseni, i 
donosile su u ćupu maslinke, ajvar, kavijar i južno voće u pletenim korpama. 
Deca su ove tetke zvali „grčke babe“, pošto nisu znale ni reči srpski, i 
podsmevala su im se. Odevene u duge smedje haljine, bile su smešne domaćoj 
deci. Njima se naročito radovala naša baba Jelka koja je obožavala maslinke i 
sve što je grčko. Pošto je Sultana mlada umrla, deda Guča ju je nadživeo 
15-ak godina, vodio je računa o svom zdravlju, išao je svake godine u Ribarsku 
banju i učio je decu zdravom životu. Nikada se više nije oženio, posvetio se 
svojoj ćerki i njenoj deci. Umro je dve godine pre maminog oca Voje, tako da je 
naša Majka ostala i bez muža i bez roditelja.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Guča je želeo da školuje ćerku, našu babu, pa ju je posle nekoliko 
razreda gimnazije poslao u Beograd u devojačku školu „Zavod kod Sladojevićke“, 
gde je ostala dve godine i učvrstila znanje iz nemačkog jezika, što će joj 
biti potrebno u trgovini. I njen budući muž Voja Manojlović, školovao se u<span style="mso-spacerun: yes">&nbsp; 
</span>Ljubljani, gde je završio Trgovačku školu. Oboje su bili 
zainteresovani za školovanje svoje dece u želji da se ide u korak s vremenom i 
da se usvajaju moderna znanja i veštine, što će se kasnije reflektovati u životu 
moje majke i njenih sestara i braće.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Kao trgovačka deca u Donjem Šoru, naša baba Jelka i Voja Manojlović, 
poznavali su se od najranije mladosti, pa je Sultana naša prababa, koja se 
razbolela od turberkuloze negujući svoju sestričinu Kaju zamolila pred smrt 
pradedu Guču, „neka uda Jelku za Vojicu“. Tako se desilo da je posle ženine 
smrti naš pradeda Guča zaista udao ćerku za Voju – baba je imala 16, a Voja 
dvadeset godina. Svojom ženidbom Voja je ušao u firmu svog tasta i poživeo s 
njim i sa svojom ženom i decom svega 14 godina. Za to vreme naša baba Jelka 
rodila je devetoro dece. <o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Kad se naša baba Jelka udala za Vojicu, njegova mladja braća i sestre 
bili su još dečaci i devojčice, pa ih je njihova majka Leposava, poznata po 
strogosti, često kažnjavala i tukla, što je naša baba teško podnosila. 
Plakala je zajedno sa tom decom, jer je njoj kao jedinici tako nešto bilo 
nepoznato.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Naša baba Jelka je udajom ušla u kuću Manojlovića gde je rodila prvo 
dvoje dece, Djordja i Tiku. Pošto je u kući glavnu reč vodila Leposava, maćeha 
našeg dede Voje, babin otac Guča odlučio je da svojoj jedinici izgradi 
posebnu, njenu kuću gde će živeti, ali i držati radnju sa firmom. Kuća je 
bila moderno opremljena, sa roletnama i drugim uredjajima, i tu je naš deda 
Voja otvorio sopstvenu gvoždjarsku radnju „Vojislav Dj. Manojlović“. Iza 
kuće i dvorišta bili su veliki magazini dede Guče koji je izvozio suve šljive, 
žito, šišarke i drugo. Ambiciozan i napredan, deda Voja je slao decu sa šest 
godina u osnovnu školu, najpre Tiku a zatim i Jucu, za šta je morao da podnosi 
molbu, pa su njih dvoje sa 10 godina već završili osnovnu školu u Donjem šoru. 
Dve godine pred svoju smrt, 1903. poveo je najstarijeg sina Tiku sa sobom u 
Abaciju (Opatiju), gde je krenuo sa porodicom Draže Petrovića, advokata.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Kako je i od čega se razboleo mamin otac Voja, da li su ga dobro lečili, 
da li je nešto uticao i njegov prilično veseo društveni život, tek deda 
Vojica se teško razboleo od neke neutvrdjene bolesti. Reč je bila o bubrezima, 
pa su on i Jelka, naša baba, tražili leka na raznim mestima, sve do inostranih 
banja. Konačno, je 1905. baba s njim krenula u Karlove Vari (Karlsbad), da 
potraže leka, no nije bilo pomoći. Na povratku je bio toliko slab i izmučen 
da nije mogao da podnese drmusanje u vozu, nego ga je smestila na parobrod u Beču 
i dovezla do Šapca. Bilo je to njegovo poslednje putovanje, i ubrzo je umro. 
Prethodno je, kao da je znao šta ga čeka, sazidao prostranu porodičnu 
grobnicu gde je smestio svoju majku Milicu i oca. Kad je grobnica bila sazidana, 
prema porodičnom kazivanju, deda je pozvao prijatelje pa su se tamo proveselili 
uz vino i muziku.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Naša baba Jelka koja je već sahranila troje muške dece, ostala je bez 
muža u tridesetoj godini života, pošto je izrodila devetoro dece. Još uvek 
mlada i lepa naša baba koju smo ponekad zvali „Grkinja“, a uz to veoma 
bogata i dobro stojeća, pošto je prošla žalost, počela je da dobija sa 
raznih strana ponude za udaju. Ljudi su bili ugledni i poznati, ali baba ih je 
sve odbila uz obećanja svojoj deci da se nikada više neće udavati. Prema tadašnjim 
shvatanjima, uz mnogu decu koja su odrastala, ne bi ni priličilo ženi 
patrijarhalnog vaspitanja da se ponovo udaje, tim pre što joj je ostao otac kao 
zaštitnik, a kad je on umro, očev ortak Jeremija Ukropina, koji je njenu kuću 
smatrao kao svojom. On je sve do svoje smrti ostao porodični autoritet, pa je 
bio pozvan i da kažnjava decu kad bi nešto skrivila, jer je Jelena bila slaba 
prema svojoj deci i nije umela da ih kažnjava. Kada je 1913. umro i Čiča 
Jeremija, Jelka je ostala sama, da vodi svoju firmu i trgovinu, a i da se brine 
o deci.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Iz ovog kratkog opisa jasno je da se o porodici našeg dede po očinskoj 
liniji moje majke ne zna mnogo. Jednom, samo jednom, majka mi je rekla: „I 
Manojlovići su došli iz Arbanije“, ali neku potvrdu ove izjave nisam više 
ni tražila a ni nalazila. U svakom slučaju u njihovim porodicama se nije 
govorilo grčki, već samo srpski, pa ako su neki njihovi preci i došli „iz 
Arbanije“, oni nisu bili Grko-Cincari. <o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ovo su reči moje majke: „Naš deda Guča je u svoju novu postojbinu 
doneo mnoge običaje i navike iz starog kraja, Grčke. Gajio je u svojoj bašti 
sve moguće – bademe, jagode, maline i naročito groždje. Trgovao je pšenicom, 
ječmom, kukuruzom, zobi, suvim šljivama, imao je zidane čardake i magacine od 
dasaka gde je držao robu, iza kuće je bio vinograd i voćnjak. Tu je bilo 
svakojakog voća.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Sem toga, Guča je hteo sve da stvori za decu, tj. za nas, svoje unuke. 
Što god je čuo ili video da se pravi i donosi sa zapada kao korisno za decu, 
on je pokušao da napravi. U dvorištu je instalirao ruče, odnosno paralele, na 
kojima smo se vežbali, naročito Mica koja se inače rado pentrala na drveće, 
a za mušku decu je napravio barne i karike.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Oko kuće su bile zasadjene ruže na sve strane. Kad je došlo doba 
cvetanja mirisalo je svuda oko kuće, a Majka je pravila slatko na kilograme. Na 
ulazu u kuhinju sproveo je uredjaje za vodu, pumpe za dovod vode i cevi za odvod 
nečiste vode, tako da i kad nije bilo kanalizacije i pravog vodovoda, sve je 
nekako funkcionisalo po Gučinom sistemu. Majka je od oca Guče naučila da 
neguje baštu, <span style="mso-spacerun: yes">&nbsp;</span>pa je seme i 
lukovice naručivala iz Erfurta gde je bilo evropsko središte baštovanstva. 
Posle je, kad je već sasvim propala, gajila cveće i u Debrcu. <o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Naša kuća bila je prostrana, na jedan sprat. Iz predsoblja se išlo u 
trpezariju, lepo nameštenu, gde smo svi mogli da sednemo odjednom, a desno 
velika kuhinja u kojoj je ručavala posluga - jelovnik je bio isti za domaće i 
za poslugu.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U trpezariji je za Božić stajala velika jelka sa ukrasima koje je Majka 
donela iz Beča kad je išla na pregled kod profesora Najsera, zbog bubrega. Sem 
toga, u predsoblju je stajao veliki limun na koji su se isto kačili ukrasi za 
jelku.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Naš sluga je bio Milovan, mladić bogataškog porekla, koji je odjednom 
ostao bez roditelja i bez ikakvog imetka. Bio nam je odan i voleli smo ga kao 
rodjenog. Sa ulice je bila gvoždjarska radnja, sa dva ulaza, izlogom i raznim 
posudjem i drugom gvoždjarskom robom, a prodavale su se i puške i drugo oružje. 
Iz radnje se moglo direktno ući u stan, pa je Majka ulazila iz stana u radnju i 
obratno. U radnji je poslovao sluga Stevan, rodjak Mike Djordjevića.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR">&nbsp;<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR">&nbsp;<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ključeve od radnje imali su osim majke Milovan i Stevan. Uz radnju je, 
iza zavese bila omanja kancelarija gde je majka poslovala, vršila narudžbe, 
isplaćivala račune, imala je telefon i vezu sa Nemačkom i Austrijom. Majka je 
imala pisaći sto sa foteljama i kožni otoman, gde se nekad odmarala. Jedino je 
Mica upadala u kancelariju i skakala je po otomanu - mi ostali smo bili 
stidljivi i poslušni.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Na prozorima što su gledali na ulicu i po policama u kancelariji Majka 
je držala po dvadesetak saksija zumbula. Kod nje su dolazili trgovački putnici 
iz Madjarske, Čehoslovačke i Austrije i sa njima je govorila uglavnom nemački. 
Naša kuća s radnjom bila je sa ulice i pod suncem, a na spratu smo stanovali, 
bilo je leti jako toplo. Zato smo leti najviše boravili u dedinoj kući koja je 
bila u dvorištu. To je bila starinska prizemna kuća s minderlucima, velikim 
lepim braon nameštajem, ormanom, sa bakarnim <span style="mso-spacerun:
yes">&nbsp;</span>- kao vitrina sa staklenim vratima. U jednoj sobi se držalo 
groždje obešeno o tankoj kanapi, koje je obrano da nadolazi, što je bilo na 
naročiti način obeleženo. Guča je bio jedinstven domaćin, a Majka ga je 
zvala „Tajka“ – bila je njegova jedinica, samo je za nju živeo i za nas 
njenu decu“ – Ovo su reči moje majke.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ona kaže dalje: „Sestra naše prababe Sultane, Julka, koja je s njima 
zajedno došla iz Svjatiste – Kožana, bila je udata u porodicu Tanasijevića. 
Pošto je Sultana rano umrla, Julka je nastavila da obilazi i pomaže svoju 
sestričinu, našu mamu. Nju smo zvali baba-Julka, mnogo smo je voleli. Dolazila 
je redovno petkom u našu kuću, unosila je veselje i radost medju decu. Baba 
Julka je posle Sultanine smrti preuzela neku vrstu patronata nad majkom i decom. 
Svakog petka<span style="mso-spacerun: yes">&nbsp; </span>naša majka slala je 
fijaker po baba Julku. Tada bi ona uredovala po kući, nadgledala poslugu, iščešljavala 
nas decu gustim češljem, mi smo ga zvali „česti češalj“, pošto je bilo 
mnogo vašljivosti medju školskom decom. Posle toga je sedela s našom majkom i 
pila kafu s mlekom, i pretresale su porodične novosti. Baba Julka je bila vrlo 
živahna i vedre naravi, natucala je nekim grčko-srpskim jezikom. Naša Majka 
ju je poštovala, jer je svoju majku jedva i zapamtila. Petak je bio pazarni 
dan, kad je majka bila jako zauzeta u radnji. Baba Julka je nosila duge crne 
starinske haljine i mi smo se njenom dolasku radovali. Kako dolazimo iz škole, 
sedali smo pred nju da nas iščešljava.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Gučin brat ili rodjak, brat od strica (nije izvesno), Janja, došao je 
zajedno s njima iz Grčke. Bio je likom sličan Guči, znao je srpski, ali je 
zanosio na grčki. Držao je kafanu, ali je više puta padao pod stečaj, pa mu 
je brat Guča pomagao da obnovi kafanu. Oženjen je bio Poleksijom – Leksom, 
Srpkinjom, pa se grčki jezik postepeno izgubio u njihovoj kući. Kad je ostala 
udovica, Leksa je našla oslonac u kući naše mame. Njena ćerka Lela, bila je 
veoma bliska s našom mamom koja joj je bila zaštitnik.“ Tako je govorila 
moja majka.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ovaj kratki opis, kao sažetak života u roditeljskoj kući moje majke, 
bio je grubi sinopsis na koji su se nadovezivale u toku niza godina razne priče. 
Ova bajkovita kazivanja dolazila su do mene sa tri izvora: od Majke, naše babe 
do 1941. kad sam dolazila kod nje na selo u Debrc, od moje majke Zage u toku 
celog njenog dugog života, i od moje tetke Juce koja je bila nepresušni izvor 
podataka svake vrste, doajen i neprikosnoveni porodični autoritet, naročito u 
poslednjim decenijama njenog života. U osvrtu danas na ta različita kazivanja, 
pamtim da su babina kazivanja bila dosta isprekidana i za moj tadašnji uzrast 
ponekad nerazumljiva, da su majčina kazivanja sazrevala zajedno sa mnom i 
ispredala se u jedan celovit porodični kontinuitet, a da su tetkine priče bile 
najbogatije raznim zanimljivim detaljima i začinjene njenim neverovatnim 
smislom za humor. Na te priče ću se vratiti kasnije. Ovde bih htela da ukažem 
na jednu bitnu činjenicu koja nedostaje u svim tim pričama. Kako je maternji 
jezik naše babe bio grčki, a njena deca na njenu veliku žalost, nisu htela da 
uče taj „ciganski jezik“, - kako su govorili - mogla je da govori grčki 
samo sa nekolicinom rodjaka koji su živeli u Šapcu. Stoga ovo grčko poreklo 
niko od nas nije preispitivao niti dovodio u pitanje. Istorijske činjenice 
govore medjutim, da su doseljenici iz Kožana i Svjatiste, svi listom bili 
Cincari, te da je i poreklo babinog oca Guče – cincarsko. Reč je, naime o 
pogrčenim Cincarima, koji su živeći u Grčkoj nastojali da postanu Grci, a 
dolaskom u Srbiju da se posrbe. Već iz samog prezimena koje se negde piše 
Konstantinović, negde Kostadinović, a negde Konstadinović, vidi se da je reč 
o ljudima koji su menjali svoja imena i prezimena. Babin otac je bio najpre 
Jorgas, zatim, Djordje s nadimkom Guča, dok je njegova žena Sultana zadržala 
svoje ime. Dedin bliski rodjak koji je zajedno s njime došao iz Kožana, 
takodje je modifikovao svoje ime u Janaćko, Janja.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ceo ovaj proces doseljavanja cincarskih porodica u Srbiju, u nekoliko 
talasa, opisao je detaljno u svojoj studiji „O Cincarima“, D.J.Popović još 
davne 1937. godine. Da nam je ranije došla u ruke ova knjiga, mogli smo još za 
života naše babe da sa njom o tome razgovaramo. Popović je ne samo objasnio 
poreklo i nastanak cincarskog doseljavanja u Grčku iz Albanije (Moskopolje), već 
je pratio i proces njihovog prilagodjavanja u novoj sredini.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Dragocene odlike i prepoznatljive osobine cincarskog življa koje su oni 
zadržali i u novoj sredini, činili su ih jedinstvenim i po mnogo čemu značajnim 
faktorom nastanka i formiranja gradjanske, urbane kulture u tadašnjoj Srbiji. 
Neverovatna sposobnost prilagodjavanja i umeće apsorbovanja tudjih kulturnih 
vrednosti i uticaja nepobitna je osobina kojom su Cincari obogatili svaku 
nacionalnu sredinu kojoj su se priključili, bilo kod nas ili u drugim zemljama. 
Naročito su njihove trgovačke sposobnosti, kosmopolitski duh i vitalnost uneli 
živost u dotada uspavanu, tek oslobodjenu zemlju, sa nerazvijenim trgovačkim i 
kulturnim vezama. Biti u Grčkoj Grk, a u Srbiji Srbin – to je mogao samo 
Cincar, teza je koju na primerima ilustruje autor studije, D. Popović. Obradom 
svih raspoloživih činjenica i istorijskih podataka do kojih je došao uglavnom 
na osnovi usmenih iskaza njihovih potomaka, Popović je rekonstruisao 
genalogiju, porodična stabla i celokupnu strukturu cincarskog življa, od 
polovine 19. i početka 20. veka.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Po jeziku Romani, po kulturi Grci, po veri pravoslavci, poreklom Iliri, 
ili Tračani, a veoma retko Sloveni, Cincari su imali kao glavnu osobinu 
nacionalnu neodredjenost, što im je omogućavalo da se infiltriraju i uspešno 
deluju u svakoj sredini. Nadimak, ili naziv Cincari imao je podrugljiv prizvuk u 
Srbiji pa su ga oni izbegavali kao uvredljiv. Bili su Novogrci, ili grekovlahi. 
Po Stevanu Sremcu se nikada nije znalo ko je Grk a ko Cincar, jer su bili „veći 
Grci od samih Grka“.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ambiciozni, poslovni i spretni Cincari su najpre želeli da postanu i 
ostanu Grci, a kasnije su se u Srbiji posrbljivali. Za njih je ime bilo važnije 
od prezimena, pa su po svom imenu utvrdjivali i slavu, tako da su četiri brata 
imala četiri različite slave. Kao i Rusi, držali su do svojih imendana, pa je 
imendan naše babe bio praznik „Car Konstantin i carica Jelena“, što je 
ujedno bio najpopularniji cincarski svetitelj.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Profesor Ljuba Pavlović, a prema njemu autor studije D. Popović utvrdio 
je 37 cincarskih porodica u Šapcu: Bimka, Babilo, Cincar-Marković, Damjanović, 
Dojčinović, Dumba, Ilić, Jovanović (Jovanides), Jota, Koka, Konstantinović 
(više porodica), Kostić, Kočetov, Lambrovići (3 porodice), Ljočić, Marković, 
Mitić, Mitrić, Mihailović (3 porodice), Nastas, Nastić, Naumović, Nikolić, 
Pavlović, Petrović, Pitojević, Rekalić, Ristić, Rumba, Dražić, Tanasijević, 
Fotić i Džanga. Ovde dolazimo do jedne zagonetke kojoj na žalost ne možemo 
naći pravo objašnjenje. Naime, ostaje nejasno zašto je profesor Ljuba Pavlović, 
glavni i jedini izvor za šabačke porodice Cincara, koji je rekonstruisao 37 šabačkih 
cincarskih porodica, prevideo ili prećutao porodicu Guče Konstantinovića.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>On naime govori o Guči Bimbi, o Djordju Babilu – Guči, govori nadalje 
o Janji, Janaćku Konstantinoviću, bliskom srodniku našeg pradede Guče. Čak 
na jednom mestu navodi da je „Janjin srodnik Guča slavio Svetog Djordja“, 
što je tačno, jer su Grko-Cincari kad su došli u Srbiju, uzimali svoje 
imendane za slavu. Iz neobjašnjivih razloga Ljuba Pavlović je naprosto 
„preskočio Gučinu porodicu“, mada kaže na jednom mestu govoreći o Janji, 
da je u Šapcu bilo još porodica sa istim prezimenom. Moglo bi se reći da je 
Ljuba Pavlović imao od koga da uzme podatke, pošto je naša baba živela do 
1945.godine, tj. dok je on bio direktor Gimnazije u Šapcu, izmedju dva rata. 
Dakle, nije reč o nedostatku živih izvora. Moguća je pretpostavka da je prof. 
Ljuba Pavlović „preskočio“ našu porodicu zato što je bio veoma animozan 
prema komunistima, a mamin brat Tihomir bio je i do kraja života ostao 
komunist, i kao takav umro u Beču, u emigraciji. U prilog ove pretpostavke ide 
izjava moje majke koja je govorila da ih je, nju i njene sestre u poslednjim 
razredima od 1918. do 1921. prof. Pavlović upozoravao što ne dolaze nedeljom u 
crkvu, te da će im sniziti ocenu iz vladanja. Sem toga, mojoj majci je u 
poslednjem tromesečju pred maturu dao trojku iz geografije, iako je po svim 
ostalim ocenama bila kandidat za oslobodjenje od mature, pa je morala zbog te 
trojke redovno polagati maturu. Ipak, ovo su samo moguće, ničim dokazane 
pretpostavke, a prava istina je negde u nedokučivim sferama ljudskog pamćenja 
i predrasuda</span><span lang="SR" style="font-size:14.0pt;mso-ansi-language:SR">. 
Ostaje činjenica da porodicu našeg pradede Guče nije registrovao medju sve 
ostale cincarske porodice u Šapcu, mada se o njoj indirektno govori.<a style="mso-footnote-id:ftn2" href="#_ftn2" name="_ftnref2" title><span class="MsoFootnoteReference">*</span></a> 
Popovićeva studija takodje pokazuje da je bilo nekoliko porodica sa istim 
prezimenima, a isto tako i nekoliko ljudi s nadimkom Guča. Nadalje, vidimo da 
je žensko ime Sultana bilo odomaćeno medju Cincarima. Popović govori detaljno 
o Sultani Manojlović, ženi Djordja Bimbe, majci devetnaestoro dece. Mnogo 
godina kasnije, mamin brat Duško dao je svojoj ćerki ime Sultana, a još mnogo 
decenija kasnije, Duškova ćerka Jelena – Cica, dala je svojoj kćerki isto 
ime, tako da i u današnje vreme živi jedna Sultana Manojlović, imenjaka stare 
Sultane iz 19. veka. Da je nadimak Guča bio dosta čest medju Cincarima, raširen 
i van naše porodice, vidi se iz studije D. Popovića koji navodi da su i Guča 
Bimba i Guča Babilo došli iz Kožana i prema iskazu Ljube Pavlovića živeli 
su u Šapcu u isto vreme kad i naš pradeda Guča. Posredno se iz ove studije 
vidi da su te porodice stigle u Šabac oko 1855-1865, kada i naš pradeda Guča. 
U želji da se što pre integrišu u srpski život, uzimali su svoja imena za 
krsnu slavu, koju ranije kao pravoslavni Grci nisu imali. Tako je Janja uzeo 
Jovanjdan za krsnu slavu 1868, kad se oženio, a naš praded Guča Djurdjev dan. 
Janja je imao ćerku koja je dobila ime Jelena po našoj babi, a svi <span style="mso-spacerun: yes">&nbsp;</span>je 
u porodici zvali tetka Lela, udata za trgovca Ljubu Grujičića. <o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Autor Popović je detaljno opisao porodicu Tanasijević, gde direktno 
pominje baba Julku. Govoreći o osnivaču porodice kaže da se zvao Vasilije, s 
nadimkom Tanas, otud i prezime Tanasijevići. Kaže da je 1864 doveo iz Kožana 
ženu koja je bila rodom iz Svjatiste, odakle posredno saznajemo da su baba 
Julka i Sultana bile rodom iz Svjatiste. Većina Cincara dovodili su žene iz 
svoga kraja, samo retki medju njima ženili su se Srpkinjama. Vasa, tj. Tanas, 
imao je četiri sina od kojih je preživeo samo jedan, Djordje, koji je bio brat 
od tetke naše babe Jelke, a koga smo svi zvali ujka-Djoka. Njegova žena Zorka 
bila je Srpkinja iz ugledne porodice, zvali smo je ujna. Pošto je to bio jedini 
rodjak po majci naše babe, bili su veoma bliski. Njenu ljubav za te malobrojne 
rodjake prenela je na svoju decu i naročito na svoje ćerke, pa i na nas unuke. 
Ujka Djoka i ujna Zorka imali su četiri sina: najstariji Mile bio je apotekar, 
umro je mlad pred rat 1940, Brana je bio oficir i poživeo je dugo, (bio je oženjen 
Tuzlankom Milenom Marković, sestrom trgovaca Jove i Mike Markovića), Kosta inžinjer, 
poginuo u aprilskom ratu 1941, i najmladji Aleksa-Aca, bankarski stručnjak, poživeo 
je do 1993. Od njih nije ostalo muške dece, samo jedna<span style="mso-spacerun:
yes">&nbsp; </span>Kostina ćerka koja se rodila posle njegove pogibije, 
Simonida, lekarka u Jagodini.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Jednom rečju, sa stanovišta opštih znanja o poreklu babine porodice, 
Popovićeva studija je veoma informativna, dok je o samoj porodici malo reči.<span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Svojom uspešnom firmom u ortakluku sa Jeremijom Ukropinom, Guča je 
obezbedio bogat i udoban život svojoj jedinici a samim tim njenom mužu i deci. 
Sebi je ostavio jednu manju kuću u dvorištu s bašticom, dok su mladi sa decom 
bili u kući sa ulice, koja je ujedno u prizemlju imala i sopstvenu trgovinu. 
Ovaj ambijent, velika kuća s dvorištem, dedina kuća i baštica, cveće i voće 
koje je deda gajio – to je bio dečji ambijent moje majke o čemu je pričala 
bezbroj puta u raznim varijantama. Odrastajući u krugu mnogobrojne porodice, 
majka je bila koncentrisana na uži ambijent svoje porodice, a manje na sam 
grad, na šabačke prilike i tadašnje stanje. Sva njena sećanja bila su 
natopljena toplinom roditeljskog doma u kome je doduše vrlo rano iščezao 
otac, ali je ostao deda a posle njega Čiča Jeremija, i nada sve majka koju su 
svi obožavali.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Pronicljivi Grk, naš pradeda, shvatio je kakve se sposobnosti i vrednoća 
kriju u mladom Hercegovcu. Jeremija Ukropina, iz okoline Trebinja rodjen 1847. 
došao je iz Hercegovine sa nekoliko braće u Šabac, grad tadašnjeg 
prosperiteta i trgovačkog uspona, služio je kod trgovca Živka Lazarevića. 
Deda Guča ga je prihvatio i kasnije uzeo za ortaka, pa s njim osnovao uglednu 
firmu „Konstantinović i Ukropina“, koja je služila za uzor mnogima. 
Jeremija je bio mladji od Guče, najstariji od svoje braće, ali se od Gučine 
porodice nikada nije rastao sve do svoje smrti u 67-oj godini, 1913. Tih 
nekoliko godina koje je moja majka dobro zapamtila, spominje čiča Jeremiju s 
najvećim simpatijama i odanošću. „Mi smo obožavali Čiču“, govorila je 
moja majka, kad bi neko od dece pokušao da ga poljubi u ruku, on je govorio: 
„Trgovcu se ne ljubi ruka“. Bio je vrlo duhovit i s njim u društvu smo se 
stalno smejali. Čiča je Juci, kad je došla iz Beča, kupio od profesora 
Tolingera koncertni klavir - za naše pojmove, Juca je lepo svirala. Moj deda Guča 
i Hercegovac Jeremija voleli su se kao braća. <o:p>
</o:p>
</span></p>
<p class="MsoNormal" style="text-align:justify;text-indent:36.0pt;line-height:
150%"><span lang="SR" style="font-size:14.0pt;mso-ansi-language:SR">Ostalo je do 
kraja nejasno zašto se čiča Jeremija opredelio za porodicu svog ortaka Guče, 
a ne za svoju sopstvenu bližu rodbinu koja je živela u Šapcu. Kad sam nekada 
o tome s majkom razgovarala, njeno mišljenje je bilo da je Jeremija zbog velike 
bliskosti i vezanosti za Guču želeo da ostane do kraja uz njegovu familiju, pošto 
su ostali bez oca i zaštitnika. Sem toga, Jeremija je bio oženjen 
baba-Sultaninom sestričinom Kajom koja je mlada umrla. <span style="mso-spacerun: yes">&nbsp;</span>S 
druge strane, po njenoj priči, Jeremija je u njihovoj kući uživao 
neprikosnoveni autoritet, poštovanje svih ukućana, od majke do najmladjeg 
deteta.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Jedini izuzetak bila je mamina sestra Mica, nesavladljiva i neobuzdana još 
kao devojčica, pa je ni Čiča Jeremija nije mogao umiriti. Kao da je bila 
nesudjeno muško dete, pentrala se po drveću, igrala s dečacima, jahala konja, 
pa je jednom pala s konja sa velikim povredama. Da bi je kadkad kaznili, Majka 
ju je poveravala Čiči u ruke, ali ni on nije mogao da izidje s njom na kraj. 
Izlazio je iz sobe za kažnjavanje, smejao se do suza i govorio je da ne zna šta 
će s njom, jer ga ona zasmejava i izvodi razne marifetluke. Posle nekoliko 
godina koje je proveo s njima, Čiča Jeremija je počeo da poboljeva i posle šest 
uzastopnih zapaljenja pluća, preminuo je 1913. godine. Deca su ga žalila kao 
rodjenog dedu, a naša Majka je ostavila trag u kamenu koji stoji i danas na šabačkom 
groblju: „Spomenik podiže zahvalna Jelka Manojlović“.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Poslednji radostan dogadjaj i kraj srećnog života porodice moje majke 
pred rat, bila je veridba njene sestre Julijane – Juce, krajem juna, posle 
ubistva Ferdinanda u Sarajevu. Prosac tetka-Jucin bio je Djoka Zdravković, sin 
uglednih beogradskih trgovaca. On je dolazio u Šabac u radnju naše babe i 
video je na njenom pisaćem stolu Jucinu fotografiju. Zagledao se u lepu 
devojku, pa je njihov stric Milan provodadžisao da se dvoje mladih upoznaju. 
Tako se rodila uzajamna ljubav, a posredovanjem strica Milana i tetka Mileve 
Janković došlo je i do veridbe. Naša baba je uložila veliki trud i novac da 
to bude nezaboravan i velelepan dogadjaj, kojim će provincijska porodica 
zaseniti i same beogradjane. U velikoj bašti iza kuće bila je sprovedena 
struja, napravljen specijalni hladnjak, razmešteni lampioni i drugi ukrasi. 
Majka je angažovala kuvarice iz hotela. Gosti iz Beograda na čelu s 
predsednikom beogradske opštine Kostom Tucakovićem došli su brodom što ga je 
angažovao teča Pera Janković, upravnik Brodarskog društva. U Šabac su 
stigli oko 11 sati – sveštenik je pristao da obavi veridbu kod kuće, pevač 
Mijat Mijatović je zabavljao goste. Tetka Juca je od verenika dobila 
brilijantski prsten a od njegovih sestara kolje i sat sa brilijantima. Po priči 
moje tetke Juce sve je bilo organizovano pod konac. Bilo je i malo nadmetanja da 
li njoj služi na čast što ulazi u kuću Zdravkovića ili pak mladoženji što 
je dobio devojku iz kuće Manojlovića. Kum je bio beogradski knjižar Ćuković. 
Posle svega, kasno po podne obavljen je ručak u kući za članove familije. Za 
goste koji su došli iz Beograda, Majka je spremila boščaluka – košulje, 
maramice, čarape i kravate za muškarce, kombinezone, sa belim vezom, čarape i 
maramice za žene. Moja majka i mladje sestre virile su iz prikrajka jer nisu 
mogle da prisustvuju slavlju, ali su zapamtile uzbudjenje i velike pripreme kroz 
celu kuću. Već ranije stigla je devojačka oprema za Jucu koju je Majka naručila 
iz Čehoslovačke i nije još bila izvadjena iz pletenih korpi, kako je bila 
dopremljena poštom. Veliki dan za Jucu bio je pomračen ubistvom Ferdinanda u 
Sarajevu i nije nagovestio srećan kraj, kao što će se kasnije pokazati. Započeta 
u velikom stilu, veridba će se završiti žalosno i neuspešno, pošto će 
Djoka Zdravković raskinuti veridbu krajem rata, navodno zbog bolesti.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Posle srećnog detinjstva u roditeljskoj kući 1914. nastaju godine 
stradanja, bežanije i rastvaranja porodice. To vreme je najdublje urezano u majčino 
pamćenje i ona mu se često vraćala. Priča je uvek počinjala otprilike na 
isti način. „Kad smo morali da napustimo kuću i krenemo u bežaniju, granate 
su padale „iz preka“, na grad i okolinu i praštalo je na sve strane. Kuće 
su gorele, naša mama je naredila slugi da upregne fijaker, a Jucu je poslala u 
kuću da sa čiviluka u predsoblju ponese naše mantile i šta još nadje na 
brzinu. Juca je izišla iz kuće s kaputima i nekim milihbrotom koji je našla. 
Izbezumljeni i prestravljeni krenuli smo iz Šapca koji je goreo i bio obasjan 
svetlošću od eksplozija. Konji su se propinjali i rzali, bili su uplašeni i 
kočijaš je jedva uspeo da ih savlada. Naša mama je sa sobom nosila čekmedže 
s novcem i to je bilo jedino što smo mogli poneti, sem odeće na sebi, a kuća 
je ostala prepuna. U jednoj sobi ostala je celokupna Jucina sprema za udaju koja 
je u pletenim korpama stigla pred sam rat iz Čehoslovačke. Mama je naručila 
celu spremu od češkog lana i damasta, posteljinu i sve ostalo – veš za Jucu 
bio je u roza boji, a za mladoženju u plavom. Stigli smo samo da je 
pogledamo.“ Posle ovog uvoda majka se obično kretala putem kojim su išli, 
najpre kod jednog domaćina u selu Miličinci gde su stigli noću. Zatim su 
krenuli u Valjevo gde su se zaustavili neko vreme kod mamine tetke Ljubice, 
udate za trgovca Vilotijevića. Mama je detaljno opisivala život i boravak kod 
rodbine koja im je pružila utočište – strogu i autoritativnu tetka Katicu, 
dobrog i plemenitog teču Ljubu, njihove sinove, Jovu, Vladu i Djoku s kojima su 
se igrali, brali jabuke i penjali se na tavan. Ipak, posle nekog vremena morali 
su da krenu dalje, kako se povlačila vojska, u pravcu Niša. Tamo su stigli na 
nekom vojnom kamionu i znam da je sa njima bila i prijateljica iz Šapca Draga 
Lotrić, majka oficira Lazarevića, koji će kasnije služiti u Tuzli.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U Nišu se, po priči, nisu zadržali dugo, već su krenuli dalje do 
Vranja. Tamo su ostali do kraja, do povratka u Šabac 1916. Rezerve novca iz 
majkinog čekmedžeta trajale su za sve to vreme, ali bila je zavedena stroga štednja, 
u čemu je Majka najveći oslonac imala u mojoj mami Zagi koja je važila u 
porodici kao veliki štediša. Zbog njene poslovične štedljivosti Majka ju je 
prozvala „Zaga praktikantovica“. Kad sam posle majku pitala otkud taj 
nadimak, ona mi je objašnjavala da su u kući u srećna vremena, sestre uvek 
brzo, pre nje potrošile svoj džeparac, dok je ona svoj razvlačila u toku 
celog meseca, pa su posle od nje tražile, a Mica je i otimala po neki dinar. Žena 
praktikantova je morala zbog oskudne plate mnogo da štedi, pa otuda taj 
nadimak. O boravku u Vranju majka je imala i lepih uspomena – kako su se 
kupali u vranjskoj banji, i kako su na nekom vrelom izvoru kuvali jaje ali i 
mladi kukuruz, kako su gazdarica i njena deca govorili neki nerazumljivi jezik, 
na koji su se kasnije navikli i sami ga naučili, kako je bilo kradje na sve 
strane, pa su i oni bili ponekad pokradeni i slične pričice. Njihov brat Duško 
otišao je s vojskom do Kosovske Mitrovice i dalje, dok je brat Tika ostao u Nišu. 
Sve ove priče su se završavale povratkom u Srbiju 1916. u Šabac. Taj opis 
povratka bio je strašan – našli su samo zgarište kuće, trgovine, magaza i 
celog imanja – ništa nije ostalo. Morali su da se nasele na Majkino imanje u 
selu Debrc koje je ostalo neoštećeno. Tamo je Majka otvorila dućan s raznom 
robom i nastali su relativno mirniji dani do kraja rata. Moja mama krenula je da 
nastavi školu u Beogradu u tadašnjoj „Zdelarovoj gimnaziji“, gde je završila 
četvrti i peti razred. Pričala je kako su bili prinudjeni da uče madjarski 
jezik – to je bilo vreme okupacije. Sećala se drugarica iz tog vremena, naročito 
Milice, Mice koja će se kasnije udati za Boru Prodanovića. Čim je otvorena šabačka 
gimnazija sve tri sestre nastavile su školovanje u Šapcu. Mama je tu završila 
šesti, sedmi i osmi razred i maturu. Njihov brat Tika iznajmio je za njih stan 
u Fotićevoj kući gde su stanovale za vreme školovanja s njim – on se bavio 
više politikom nego trgovinom. Svaki slobodan dan koristile su da provedu kod 
Majke na selu.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Posleratne godine od 1918. do 1921. bile su relativno mirne i srećne 
godine u životu moje majke i njene porodice. Iako je celokupno bogatstvo, 
pokretno i nepokretno, takoreći propalo u ratnom vihoru, njihov brat Tika je 
nastavio da radi, u iznajmljenoj Fotićevoj kući imao je svoju firmu, a majka 
je u Debrcu držala trgovinu mešovitom robom. Mama i dve mladje sestre izrasle 
su već u devojke, Juca se udala 1919. Društvo se okupljalo oko njih, pa su ih 
u Debrcu za vreme raspusta i praznika posećivali rodjaci i školske drugarice. 
Posle četiri teške i mučeničke godine, nastupio je predah i želja za 
razonodom i druženjem. Iz sačuvanih spomenara moje majke koji su ispisani u višim 
razredima gimnazije ogleda se duh vremena i tadašnja stremljenja mladih ljudi. 
Na prvoj strani spomenara iz 1919. njegovim, na levu stranu iskošenim 
rukopisom, reči su teče Voje Todorovića: „Najveća veština draga Zago, u 
životu je: umeti biti zadovoljan. Vaspitaj tu veštinu u tvojoj mladjanoj duši, 
kako bi bila sretna u ovom zemaljskom raju. Tvoj zet Voja 1. jula 1919“.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Školski drug Borivoje, sin učitelja Tasića, starog socijaliste i 
komuniste, ispisuje reči istomišljenika. Citira pesmu Vojislava Ilića Mladjeg 
čiji završni stih glasi: „Ali njenom sinu mladom, plamenoga podaj mača, i 
pokaži rukom svojom na gomilu ugnjetača“, i dodaje: „Kao svojoj iskrenoj 
drugarici sa istim principima i istim ciljem, želim ti draga Zago, da podješ 
ovim putem koji ti pesnik ukazuje... Samo tim putem, svi mi istomišljenici moći 
ćemo dospeti do ostvarenja našeg svetog Ideala. Tvoj drug Borivoje Tasić, Šabac, 
4.VII. 1919“.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Uticaj brata komuniste Tihomira, izgleda da se najviše zalepio za moju 
majku, jer je već od šestog razreda ušla u skojevske grupe na gimnaziji. S 
tim idejama krenula je na studije u Beč i ostala im verna celog života.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Posle položene mature majka odlazi u Beč na studije medicine, upravo u 
vreme kada i njen brat Tika odlazi u emigraciju, gde ubrzo umire. Iako je firma 
naše babe Jelke njegovim odlaskom bankrotirala, mama ipak odlazi u Beč s 
poslednjim zalihama novca, jer „tako je Tika hteo“. U to vreme se u Beču 
nalazila i mamina najstarija sestra Julijana – Juca, uz muža vojnog 
izaslanika. Mama stiže u Beč i započinje studije neposredno posle tragične 
smrti svog brata Tike, u septembru 1921.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Mora se reći da moja majka nije naročito držala do porodičnog 
pedigrea, niti ga je smatrala važnim u životu. Njoj je bilo smešno kada se 
neko ponosio svojim porodičnim poreklom. Bogatstvo njene porodice u Šapcu 
smatrala je činjenicom koja je bila rezultat rada, spretnosti i trgovačkog 
nasledja, kao što je i njenu propast u prvom svetskom ratu smatrala nesrećom i 
sudbinom koja se nije mogla izbeći. Ako je uopšte bila na nešto ponosna, bio 
je to njen brat Tika, koji se zaista žrtvovao za svoje ideale i umro mlad u bečkoj 
emigraciji. Nije mu zamerala ni što je ujedno finansijski upropastio njihovu 
majku i sve njih zajedno.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR">&nbsp;<o:p>
</o:p>
</span></p>
<p class="MsoNormal" align="center" style="text-align:center;line-height:150%"><span lang="SR" style="font-size:14.0pt;mso-ansi-language:SR">---------------- 
◦ ---------------- ◦ ---------------- ◦ ---------------- ◦ 
---------------- ◦<o:p>
</o:p>
</span></p>
<p class="MsoNormal" align="center" style="text-align:center;line-height:150%"><span lang="SR" style="font-size:14.0pt;mso-ansi-language:SR">&nbsp;<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U Šapcu su živeli ili su se rodili mnogi znameniti ljudi: Zeka Buljubaša, 
Janko Veselinović, Jovan Cvijić, Milorad Popović-Šapčanin, Laza Lazarević, 
Stojan Novaković, dr Draga Ljočić, prva žena lekar u Srbiji, Avdo Karabegović, 
Stanislav Vinaver, Milorad Djordjević, Oskar Davičo i drugi.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Mnogo ranije u Šapcu je umro u devetnaestoj godini života radnički i 
proleterski pesnik Kosta Abrašević. Sa porodicom oca pečalbara Nauma Hristisa 
iz Ohrida, došao je u Šabac i po očevom nadimku zbog pega na licu („Abraš“, 
pegavi konj, turc.), učiteljica ga je upisala u osnovnu školu pod imenom Abrašević. 
Začetnik socijalističkih ideja kroz poeziju, stekao je posle smrti veliku 
popularnost. Već 1905. osnovana je u Šapcu radnička umetnička grupa „Abrašević“.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Majka mi je pričala kako su u osnovnoj školi i nižim razredima 
gimnazije učili stihove pesnika Avde Karabegovića, koji je u to vreme bio 
veoma popularan u Srbiji zbog svoje rodoljubive poezije. Rodjen u osiromašenoj 
begovskoj porodici u Modriči, školovao se u Carigradu i u Srbiji, završio učiteljsku 
školu, uhapšen zbog rodoljublja, proveo tri i po godine u vojsci u Pešti, 
razboleo se od tuberkuloze i umro mlad u tridesetoj godini. Imao je veliki broj 
prijatelja, a odbor za sahranu formiran u Beogradu, preneo je njegovo telo iz 
Loznice u Beograd gde je sahranjen na Novom groblju 1908. Sa balkona Narodnog 
pozorišta od Avde se oprostio Branislav Nušić. Majka je pričala da je cela 
škola – djaci i učitelji – stajala u špaliru na trotoaru duž ulice kojom 
su prošla kola s Avdinim posmrtnim ostacima, a da su u školi tim povodom čitani 
njegovi stihovi. Čuveni Avdin stih koji ga uvrštava u apostole bratstva glasi:<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>„A znadeš li rode mio, gde je tvoja sreća, slava?<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Naša ljubav, sloga naša, to je tvoja sreća prava.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Pa neka nam to cvijeće širom Bosne, cvjeta, miri,<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Nek se ljubav, sloga bratska, medj’ trovjernom braćom širi“.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span><o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Milorad Mika Djordjević bio je popularan i veoma cenjen čovek u 
porodici moje majke. Rodjeni Šapčanin, nešto stariji od Duška, a tri godine 
mladji od Tike, družio se s braćom moje majke, a njegov zet, stari socijalista 
Vasa Mikić, bio je drug i saborac Tike Manojlovića. Kao maturant, Mika je 
izbegao iz Šapca i boravio je u Kruševcu, odakle ga je zapamtio književnik 
Marko Ristić, koji za njega kaže da „spada u dvoje ljudi koji su izvršili 
presudan uticaj na njega u mladosti“. Povlačio se sa srpskom vojskom i 
zatekao se u Alžiru krajem rata, gde je završio studije i doktorat iz 
finansijskih nauka. Po povratku u zemlju bio je vrsni bankar, pa ga je Kralj 
Aleksandar uzeo za ministra<span style="mso-spacerun: yes">&nbsp; </span>finansija 
u vladi do 1934. godine. Posle toga Mika je bio direktor „Beogradske 
zadruge“ – ugledne poslovne banke. Kao član tročlane privredne delegacije 
naše zemlje išao je u Moskvu 1940, za prvo uspostavljanje odnosa sa Sovjetskom 
Rusijom. Oženjen Francuskinjom, sa dva sina, nije izbegao po dolasku Nemaca kao 
mnogi drugi, već je ostao u Beogradu. Nemci ga hapse u jesen 1941. i drže ga 
na Banjici sve do proleća 1943, u težnji da od njega dobiju priznanje da je on 
za vreme boravka u Moskvi bio svedok najave da će Rusi uskoro napasti Nemačku. 
To priznanje su pokušavali pod raznim pritiscima da iznude od njega, ali on je 
bio čvrst, pošten i veliki patriota, pa je po cenu života ostao dosledan u 
svojim izjavama, te je streljan u maju 1943.<span style="mso-spacerun: yes">&nbsp; 
</span>Iako je celim svojim životom bio ispravan čovek i veliki stručnjak u 
oblasti finansija, a svojim zemljacima šapčanima pomagao u svakoj prilici, 
nije posle rata dobio nikakva priznanja za svoje patriotsko i hrabro držanje. 
Ostao je zapamćen samo u krugu svoje porodice i onih koji su ga poznavali. Moja 
majka ga je znala iz rane mladosti, ali kako je već 1921. otišla iz Šapca, 
nije se s njim više sretala. Zato je naša tetka Mica imala u njemu prijatelja, 
kome se obraćala u raznim prilikama kad god je trebala neka pomoć.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="SR" style="font-size:14.0pt;mso-ansi-language:SR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Toliko o poreklu moje majke i o njenom porodičnom ambijentu.<o:p>
</o:p>
</span></p>
<div style="mso-element:footnote-list">
  <br clear="all">
  <hr align="left" size="1" width="33%">
  <div style="mso-element:footnote" id="ftn1">
    <p class="MsoFootnoteText"><a style="mso-footnote-id:ftn1" href="#_ftnref1" name="_ftn1" title><span class="MsoFootnoteReference">*</span></a> 
    <span lang="SR" style="mso-ansi-language:SR">U daljem tekstu: Majka s 
    velikim „M“ odnosi se na našu babu Jelku.<o:p>
    </o:p>
    </span></p>
  </div>
  <div style="mso-element:footnote" id="ftn2">
    <p class="MsoFootnoteText"><a style="mso-footnote-id:ftn2" href="#_ftnref2" name="_ftn2" title><span class="MsoFootnoteReference">*</span></a> 
    <span lang="SR" style="mso-ansi-language:SR">Slično se desilo i u novije 
    vreme kada je šabački novinar Novica Prstojević objavio knjigu „Prošetali 
    šabački trgovci“ (1997), upravo 60 godina posle Popovićeve studije, gde 
    se ponovilo isto. Iz nekih neobjašnjivih razloga propustio je da medju šabačke 
    trgovce uzvrsti porodicu Djordja Konstantinovića-Guče i naše babe Jelke 
    Manojlović. Navodno, nije bilo nikoga ko bi mu dao podatke. Samo na jednom 
    mestu govori o firmi Jeremije Ukropine i njegovog ortaka Djordja Guče, za 
    izvoz stoke, šljiva i žitarica. Firma se, navodno, pročula po smelim 
    poslovnim potezima a primerci njenih poslovnih pisama „služili su za 
    ugled prilikom sastavljanja udžbenika korespondencije, namenjenih učenicima 
    Trgovačke škole u Beogradu“.<o:p>
    </o:p>
    </span></p>
  </div>
</div>
<p> &nbsp;</p>
<CENTER><TABLE border="1"><TR><TD><a href="248.htm"><b>Sadr&#382;aj</b></a></TD>
<TD><a href="248_3.htm"><b>Prethodna strana</b></a></TD>
<TD><a href="248_5.htm"><b>Slede&#263;a strana</b></a></TD>
<TD><a href="/"><b>Biblioteka</b></a></TD></TR></TABLE></CENTER>

</TD></TR></TABLE>

</body></html>

