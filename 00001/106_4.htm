<html>
<head>
<meta http-equiv="Content-Type" content="text/html; charset=utf-8">

<title>Dragoje Lukic: RAT I DJECA KOZARE</title>
<style type="text/css">
<!--
@import url(/normal.css);
-->
</style>
</head>

<body>
<b class=bigTitle>Dragoje Lukic: RAT I DJECA KOZARE</b><br>


<CENTER><TABLE border="1"><TR><TD><a href="106.htm"><b>Sadr&#382;aj</b></a></TD>
<TD><a href="106_3.htm"><b>Prethodna strana</b></a></TD>
<TD><a href="106_5.htm"><b>Slede&#263;a strana</b></a></TD>   
<TD><a href="/"><b>Biblioteka</b></a></TD></TR></TABLE></CENTER>

<p class=BELITASTER>
<table width="100%">
<tr>
<td vAlign=Top>
<h2 align="center"><b>III KOZARO, U SRCU TE NOSIM</b></h2>
&nbsp;
<p><span class="pageno"><a name="102" id="102">{102}</a></span> <a href="/00001/dragoje_lukic/142_tn.jpg"><img src="/00001/dragoje_lukic/142.jpg" border="1" height="413" width="300"></a></p>  
<p>Posljednje pismo Mirke Cikote</p>
<h3 align="center"><a name="pismo" id="pismo"></a><span class="pageno"><a name="103" id="103">{103}</a></span> 
<b>Posljednje pismo</b></h3>  
<p>Djevojčica ispod Kozare, Ljiljana Cikota, sada je profesor srpskohrvatskog   
jezika i veliki ljubitelj književnosti, predmeta koji predaje u jednoj   
sarajevskoj gimnaziji. Ta ljubav traje već godinama, praćena ljubavlju prema   
Jasminki i Amiri, Džemili i Zoranu, odlikašima iz I-a, kome je razredni starješina.</p>  
<p>Međutim, mi smo danas, na dan velikog kozarskog slavlja, s Ljiljom Cikotom   
zbog još jedne njene velike ljubavi.</p>  
<p>Mira Cikota, predratni komunista i ratni sekretar Mjesnog komiteta Partije za   
Prijedor, uhvaćena je u ofanzivi na Kozari i osuđena na smrt vješanjem.   
Jedino dijete Mire i Bože Cikote, šestogodišnja djevojčica, doživjela je   
Kozaru i košmar koji se ne može zaboraviti. Zbog toga doživljaja danas smo s   
njom.</p>
<p>...Ona nezapamćena bitka na život i smrt počela je najprije na položajima   
oko sela Bistrice i Verića. Drum kraj koga su ležali Kozarčani sa benzinskim   
flašama i odvrnutim bombama podrhtavao je od tenkovske kolone što je nadirala   
prema Prijedoru. Obruč se sve više stezao oko zbjegova sabijenih i   
izranjavljenih u Bjelajcima, na Pašinim konacima i oko izvora Mlječanice.   
Ranjenici, njih 450, bili su razmješteni po dolini i vododerinama rječice.   
Nemoćni, okrenuti nebu, odbrojavali su posljednje kanonade i osluškivali onu   
zlokobnu huku koja nikako nije prestajala, i od koje se ni u zemlju nije moglo   
pobjeći. Borci, maskirani lisnatim granama, još za dana privukli su se položaju   
neprijatelja. U prvi sumrak počela je žestoka bitka. Iza partizanskog položaja   
prilegle su djevojke sa iskidanom odjećom za zavoje i mladići bez pušaka, kao   
zamjena za svakog poginulog ili ranjenog druga.</p>  
<p>U toku stravične julske noći, za vrijeme proboja obruča, čitave jedinice   
su brisane iz brojnog stanja odreda. Tako je četa Ljubana Aćimovića ušla u   
bitku sa 150 boraca, a izašla sa 30. Lazo Banjac, komandir Omladinske čete,   
obavijestio je Šošu da je od 120 boraca na položaju ostalo još samo 80, ali   
dok je ijedan živ, Nijemci neće sastaviti rasječenu brešu. Ređali su se   
juriši, sve jedan od drugog silovitiji. Rascvjetali buketi bombi i raketa   
osvjetljavali su zbjeg koji je pokušavao da se odlijepi od kovitlaca, pa bilo   
na koju stranu. Rakete su stalno presjecale izmučene kolone što su se vukle od   
Dubičke ceste dublje u Kozaru, povijale su ih topovske i minobacačke granate,   
a mitraljeski rafali pržili ljude, drveće i tek požnjevene snopove raži u   
krstačama.</p>
<p>U jednoj dugoj i izlomljenoj koloni išla je i Mira Cikota sa svojom djevojčicom   
u naručju.</p>  
<p>Već tada ranjenicima na Vitlovskoj, Mednjaku i Grabovu više niko nije mogao   
pomoći. Pljusak neprijateljskih granata šibao je po njima, po ženama sa   
djecom i zavežljajima, po grupicama osakaćenih koji su se vraćali sa drugog   
proboja obruča. Na jednoj uskoj stazi kraj izvora ležala je, pogođena,   
Draginja Knežević. U ruci je još pridržavala konopac od kravice koja je   
stajala iznad nje i tromjesečnog Milančića što je iščekivao da mu neko   
umuze gutljaj mlijeka.</p>  
<p><span class="pageno"><a name="104" id="104">{104}</a></span></p>
<p>Na tim stazama užasa bilo je mnogo stoke, ljudi i žena sa djecom, koji nisu   
znali kuda da krenu, jer je neprijatelj već bio zaposjeo padine na putevima   
daljeg povlačenja. Bolnicu na Vitlovskoj kosi progutao je plamen. Ljuban Šević   
i Milorad Vikalo jedva su uspjeli da izbjegnu smrt, a bolničarka Ratka to nije   
mogla. Ostala je u pepelu sa četrnaest svojih drugova. Blagoje Trkulja, borac   
sa Knežice, zagrnuo je lišćem, na brzinu, jednu široku kolijevku sa dvoje   
djece čiji plač je prekinuo rafal ustaškog šmajsera.</p>  
<p>Na Goloj planini, ispod Kozare, 7. jula 1942, uhvaćen je zbjeg od 50 žena   
sa djecom. Prije toga, majke su pokušavale sve što je bilo u njihovoj moći da   
se sakriju, da spasu djecu. Jauk i vriska sa učestalom puščanom i   
mitraljeskom paljbom odjekivali su planinom. Iz uhvaćenog zbjega ustaše su   
izdvojile one koji su im se učinili sumnjivi, zajedno sa djecom. Mariju Kaus i   
Juliju Havić, Miru Cikotu i njenu malu Ljiljanu, vezali su konopcima oko vrata   
i tako vezane šibali čime su stigli i vukli bespućem kroz paprat i trnje   
prema Dubičkoj cesti. Sa uhvaćenim ženama bila je i Jelena Janjić, učiteljica   
iz Kozarca, sa svoje dvije kćerkice: Brankica je imala osam, a Dušanka šest   
godina. Korneliju Jugović — Nelu Bojanić, Slovenku, učiteljicu iz Lamovite,   
i njenu Brankicu, osmogodišnju djevojčicu, strijeljali su odmah, kao opomenu   
ostalima...</p>
<p>Tako je zapisano u sjećanjima Kozarčana iz ljeta 1942. Međutim, dokumenta   
o borbi i stradanjima kozarskog naroda još nisu sva objavljena. Kao njeni mali   
hroničari mi ćemo pažljivo prenijeti samo neke fragmente sa već požutjelih   
listića.</p>
<p>Miru Cikotu počeli su saslušavati još u Kozari, tukli su je i ispred Henjića   
dućana, usred prijedorske čaršije, i onda zatvorili u zgradu gdje je ranije   
bio sreski sud. Nije poznato kada su je prebacili u banjalučku „Crnu kuću“,   
stari zatvor sa visokim zidovima, odakle se nije moglo pobjeći. Na kraju   
istrage njen zapisnik o njenom saslušanju ostao je prazan. I presuda je bila   
kratka: osuđuje se na smrt vješanjem.</p>  
<p>Mala Ljiljana nije bila zatvorenik „Crne kuće“. Nijemci su je odvojili   
od majke još u prijedorskom zatvoru i predali na čuvanje Ljubi Radoševiću,   
prijedorskom gostioničaru. Zašto su to oni učinili, da li za novac ili iz   
nekih drugih razloga, to se ne zna.</p>  
<p>Danica i Glišo Pralica, roditelji Mire Cikote, koji su živjeli u Beogradu,   
nisu znali šta se dešava na Kozari. Prve vijesti, od kojih im je zastao dah,   
došle su iz Prijedora, od Leposave Brković. Ona je pisala: „Uzela sam dužnost   
da vas izvjestim o tužnom događaju koji se odigrao sa vašom kćerkom Mirom.   
Ona se nalazi ovdje u zatvoru i čeka dan odlaska u Banjaluku i ono najgore.   
Mala Ljiljana, koja je sa Mirom u Kozari mnogo iscrpljena, sada je bolesna i ima   
temperaturu. Požurite da se spasi dijete dok nije kasno.</p>  
<p>Mira je poručila da vam se javi istina i meni to teško pada, ali ja moram   
da ispunim njenu posljednju želju“.</p>  
<p>Šta sve stari Glišo nije preduzimao da spase kćerku iz ustaškog zatvora i   
putem posrednika, Nikice Gašića iz Zemuna, dovede unuku u Beograd! Ni sada se   
niko još ne usuđuje da pitanjima o ratu povrijedi staroj Danici stare rane.   
Nije ona to ispričala ni kćerkama Nadi i Lali, koje već imaju odraslu djecu,   
ni Ljiljani, svojoj najstarijoj unuci. Umjesto te priče, u kući se danas čuva,   
kao najveća relikvija, kopija onog Mirinog pisma koje je, u klupčetu vunice,   
krišom iznijela iz „Crne kuće“ Stana Oljača, skojevka, hapšena više   
puta zbog ilegalnog rada u okupiranim gradovima oko Kozare.</p>  
<p>Evo tih redaka, sitno ispisanih na listu hartije sa linijama:</p>
<p><img src="/00001/dragoje_lukic/143.jpg" border="1" height="257" width="350"></p>
<p>Na Goloj planini, usred Kozare, 7. jula 1942, uhvaćen je zbjeg od 50 žena   
sa djecom. Prije toga, majke su pokušale sve što je bilo u njihovoj moći da   
se sakriju, da spasu djecu. <span class="pageno"><a name="105" id="105">{105}</a></span></p>  
<br>
<p><img src="/00001/dragoje_lukic/144.jpg" border="1" height="265" width="350"></p>
<p>Jelena Janjić, učiteljica iz Kozarca, uhvaćena je u kozarskom zbjegu sa   
svoje dvije kćerkice: Brankica (lijevo) nije imala osam, a Dušanka i (desno)   
šest godina. Jelena je umrla 1988. godine.</p>  
<p><img src="/00001/dragoje_lukic/145.jpg" border="1" height="422" width="300"></p>
<p>Nelu Bojanić, učiteljicu iz Lamovite, i njenu osmogodišnju Brankicu   
strtjeljale su ustaše u uhvaćenom kozarskom zbjegu. <span class="pageno"><a name="106" id="106">{106}</a></span></p>  
<br>
<p><img src="/00001/dragoje_lukic/146.jpg" border="1" height="227" width="350"></p>
<p>Ljiljana Cikota, sa majkom je doživjela dramu kozarskog zbjega, danas   
profesor jugoslovenske književnosti, živi i radi u Sarajevu. Svojoj kćerkici   
dala je ime Mira, ime svoje majke.</p>  
<p><img src="/00001/dragoje_lukic/147.jpg" border="1" height="344" width="300"></p>
<p>Žena hrabrost: Mira Cikota, sekretar Mjesnog komiteta KPJ za Prijedor, uhvaćena   
je u kozarskom zbjegu sa šestogodišnjom kćerkicom Ljiljom, osuđena na smrt i   
obješena u prijedorskom parku avgusta 1942. <span class="pageno"><a name="107" id="107">{107}</a></span></p>  
<br>
<p>„Draga moja mama,</p>
<p>Prošlo je mnogo mjeseci kako Ti nisam pisala... I evo poslije više mjeseci   
ja Ti pišem, na žalost, posljednje pismo. Osuda je izrečena. Sjedim u ćeliji   
i čekam da dođu po mene. Nisam ovdje sama. Razgovara se, pjeva, zamišljeni   
smo doduše, ali vjeruj mi, mama, nije ni strašno, pa zato Ti pišem. Htjela   
bih vam svima reći da se ne žalostite. Dok je čovjek na slobodi, izgleda mu   
ovakav položaj strašan, ali nije, uživila sam se u ovo stanje, a pomisao da   
je završilo ovako još hiljade i hiljade ljudi, ublažuje moju bol i žalost za   
životom. Čula sam da je moja divna Ljiljana kod Vas. To mi je olakšalo ovo   
stanje, mirna sam, jer ona mi je jedina misao bila i strahovala sam da će   
ostati daleko od Vas. Obećala sam joj zadnjih dana, dok smo bile zajedno u   
Prijedoru, da će ona otići svojoj baki, pa sam sada zadovoljna da je tako   
ispalo. Sunce moje malo, mnogo je propatila posljednjih dana lutajući i bježeći   
sa mnom. Nadam se da će se uskoro oporaviti, da će biti dobra djevojčica i na   
zadovoljstvo baki i djedi. Znam da je volite svi mnogo, ali znam, da sam Ti,   
draga mama, zadala i mnogo briga, jer ona je još mala, razmažena, a Ti ne popuštaj,   
jer joj se valja privikavati na jedan novi život, na život u kojem neće imati   
mamu što razumije svoje dijete i stoji uvijek s njim i uz njega. Učite je na   
rad i neka Ti već sada pomaže u kućnim poslovima, a njezine dobre tetke znam   
da će je voljeti i paziti na nju. Mislim da bi bilo dobro da još ove godine ne   
pođe u školu, jer je fizički slaba, ali ako bude moguće, neka ide u dječije   
zabavište. Kupite joj torbicu i kakvu dječju knjigu, ona već ume pomalo čitati.   
Poljubi je mnogo puta i reci joj da je mama pozdravlja i moli da bude dobra i   
poslušna. Jednom će joj doći tata, jer ja se nadam da je još u životu, ja   
sam joj to govorila, ne znam je li upamtila šta sam joj rekla...</p>  
<p>Završiću ovo pismo. Majko moja draga, ne žalosti se, moralo je valjda   
ovako biti, eto Vam sada Ljilje. Ti se čuvaj, znam da si slaba i osetljiva.   
Tatu mi pozdravi i poljubi, zahvaljujem mu se za sve, vrlo Vas obadvoje volim!   
Ljilja, Lala i Nada neka mi ispune želju i neka budu ozbiljne i dobre.</p>  
<p>Pozdravite sve Božine, a vas petoro voli Vaša Mira.“</p>  
<p>Posljednje pismo ove hrabre žene, izloženo u staklenoj vitrini memorijalnog   
muzeja na Mrakovici, samo je jedan od dokumenata koji govore o divovskoj borbi   
naroda Kozare.</p>  
<h3 align="center"><a name="knezopoljka" id="knezopoljka"></a><span class="pageno"><a name="108" id="108">{108}</a></span> 
<b>Djeca majke Knežopoljke</b></h3>  
<p>Tragajući za sudbinama kozarske djece u ratu, često sam se pitao: ko je žena   
sa fotografije, što kao u nekom epu, pritisnuta teretom i olovnim oblacima,   
nosi jedno dijete na leđima, a drugo vodi za sobom. Slika ove žene sa djecom   
obišla je svijet, na međunarodnoj izložbi umjetničke fotografije u Kelnu   
dobila nagradu, našla se na naslovnim stranama školskih udžbenika i kao   
muzejski eksponat na mnogim izložbama, a zatim i na jubilarnom zlatniku   
„Kozara 1942—1972“. Na jedinstven, dokumentaran način, ona govori o   
potresnoj drami Kozare.</p>  
<p>Žorž Skrigin, borac i ratni reporter, našao se na Kozari decembra 1943.   
kao član Kazališta narodnog oslobođenja. Pored srušene škole u selu   
Brekinji nastao je ovaj poznati snimak. Evo šta je o tome zapisao autor fotosa:</p>  
<p>„Kada smo sišli u Knešpolje, vidio sam ženu koja je jedno dijete vodila   
za ruku, a drugo je bilo privezano za ramena. Kada sam prišao bliže, vidio sam   
da na leđima nosi i druge neophodne stvari za odbranu od zime i ofanzive. To su   
bili: jorgan, torba sa hranom, pa čak i lonac. Duboko zamišljena, stavivši   
jednu ruku na lice, gledala je ispred sebe i uopšte se nije obazirala na mene i   
moju kameru. U momentu kada se iza nje pojavilo zgarište i čađavi oblaci,   
napravio sam snimak. Ponovio sam to još nekoliko puta dok je prolazila kraj   
mene kao sjenka lakim i opreznim korakom. Nikad je više nisam vidio.“</p>  
<p>Danas ispod fotosa stoji legenda: Milica Tepić iz Komlenca, povlačeći se   
ispred neprijatelja u Kozaru, drži svoju četvorogodišnju Dragicu za ruku, a   
dvogodišnjeg Branka nosi na leđima.</p>  
<hr style="width: 45%;">
<p>U stvari, sve je počelo još 4. jula 1942, kada su Kozarčani svom žestinom   
prodirali kroz obruč Štalove ofanzive, gazeći preko šančeva i probijajući   
se između tenkova i bunkera na Pogleđevu i Patriji, Jugovića brdu i Jutrogušti.   
U toj kratkoj julskoj noći, u koloni bez začelja, život se pretakao u   
legendu.</p>
<p>Kada je Branko Tepić, puškomitraljezac, poginuo na proboju obruča oko   
Kozare, ostavio je kraj samog poprišta bitke, u zbjegu, dvadesetogodišnju ženu   
Milicu pred porođajem i kćerkicu Dragicu u trećoj godini. U uhvaćenom   
zbjegu, pred ustaškim cijevima, na putu za logor, u selu Kajgani kraj Garešnice,   
Milica je rodila zdravo muško dijete i dala mu očevo ime — Branko.</p>  
<p>Milica Tepić nije jedina Kozarčanka koja je donijela na svijet jedan život   
u vrijeme kada je svaki život na Kozari bio osuđen na smrt. Ana Zec, noseći   
dvogodišnju Gordanu, rodila je kraj prašnjavog druma dijete i dala mu očevo   
ime Veljko; Milka Međed, vukući petoro putem bez povratka, morala je da rodi i   
šesto, Ljubicu. Anka Mirić rodila je Koviljku u zbjegu, a onda je sa dvogodišnjim   
Mićom u naručju potjerana u logor; Kata Pejaković rodila je Ružu u kolibi od   
pruća, sjeća se dobro, bio je petak, a već u ponedeljak našla se u koloni za   
logor sa još osmoro iz porodice. Sa Katom je bila i Persa Blagojević sa troje   
djece „jedno drugome do uva“, i kada je primila</p>  
<p><img src="/00001/dragoje_lukic/148.jpg" border="1" height="450" width="300"></p>
<p>Slika ove žene sa djecom obišla je svijet i ušla u legendu To je Milica   
Tepić iz Komlenca, sela kod Bosanske Dubice. Povlačeći se ispred neprijatelja   
u Kozaru, ona drži svoju četvorogodišnju Dragicu za ruku, a dvogodišnjeg   
Branka nosi na leđima. — Žorž Skrigin: Majka Knežopoljka. <span class="pageno"><a name="109" id="109">{109}</a></span></p>  
<br>
<p><span class="pageno"><a name="110" id="110">{110}</a></span></p>
<p><img src="/00001/dragoje_lukic/149.jpg" border="1" height="455" width="300"></p>
<p><img src="/00001/dragoje_lukic/150.jpg" border="1" height="473" width="300"></p>
<p>Dragica i Branko Tepić, djeca majke Knežopoljke. Dragica je umrla 1984.   
godine. <span class="pageno"><a name="111" id="111">{111}</a></span></p>  
<p>kobnu vijest da je njen Ognjen, prvoborac iz Pucara, poginuo, došla je na   
svijet njena najmlađa kćerka Danica. Sutradan, morala je poći tamo kuda su je   
neprijateljske puške gonile.</p>  
<p>Formiranjem Pete kozarske brigade, u ranu jesen 1942. godine, počeo je život   
da se vraća u potkozarska sela. Sa nešto naroda koji su iz Slavonije prebacili   
hrvatski partizani na Kozaru, vratila se i Milica Tepić, sa dvoje djece na   
opustošeno ognjište u Komlencu. I nastavila da se bori.</p>  
<p>U januaru 1944. godine jake neprijateljske snage upale su na slobodnu   
teritoriju Kozare. Ta ofanziva, šesta po redu, zavila je u crno Grbavce i   
Podgradce, Jablanicu i Sovjak, Miloševo Brdo i Vojskovu. U zbjegu koji se povlačio   
preko Vranovca i Strigove, pod okrilje Kozare i zaštitu Jedanaeste krajiške   
brigade, nastala je i legendarna fotografija-Milice Tepić sa djecom.</p>  
<hr style="width: 45%;">
<p>A kada se rat završio, sudbina je htjela da njena djeca ostanu i bez majke.   
Iznenada, poslije jake prehlade u ljeto 1949. umrla je Milica Tepić u 29.   
godini, a brigu o djeci, Dragici i Branku, preuzeli su na sebe rođaci i   
starateljski organi opštine Bosanska Dubica.</p>  
<p>Šesnaest godina poslije zbjega iz koga je donijela promrzlinu u nogama i sjećanje   
na grmljavinu topova, udala se Dragica Tepić. Došla je u selo Sovjak, u   
porodicu koja je isto tako u ratu beskrajno mnogo stradala. Lazo Babić,   
prvoborac, u rat je ušao sa ženom Rosom i sedmoro djece. Za vrijeme ofanzive   
na Kozaru, u ljeto 1942, i njegova porodica je otjerana u logor. Majka i četvoro   
djece — Savka, Milan, Stojan i Vidosava — nisu se vratili. Ustaše su ih   
ubili u šumama Struga kraj Jablanca. Radosava Babić, rođaka, uspjela je, međutim,   
da izvuče iz ustaškog logora u Jastrebarskom preostalih troje djece: Kosu, Duška   
i Ostoju. Dragica se udala za Ostoju i sada imaju dvoje djece: Gordana je završila   
osnovnu školu, a Duško ide u osmi razred.</p>  
<p>Ali, rat i život u godinama koje su slijedile, nisu ostali bez posljedica.   
Kada su bolesti srca i strah da i njena djeca ne ostanu bez majke počeli da   
potmulo odzvanjaju sa svakim otkucajem, obratila se profesoru dr Isidoru Papi i   
molila da joj pomogne. Na odgovor nije dugo čekala. Operacija je obavljena   
uspješno i Dragica Babić se vratila na Kozaru da sa vještačkim zaliscima   
nastavi život sa djecom. Životna priča Branka Tepića, mališana sa slike na   
leđima majke, Dragičinog brata, sažeta je u nekoliko riječi koje je   
izgovorio na prvom sastanku Kozarčana u Beogradu u junu 1972. Tada su mu   
ratnici uručili jubilarni zlatnik sa njegovim likom. Dragica nije mogla doći   
na ovaj susret. Zlatnik su joj predali Kozarčani u bolnici gdje se oporavljala   
poslije operacije.</p>  
<p>— Dragi Kozarčani — rekao je tada Branko — rođen sam u uhvaćenom   
kozarskom zbjegu. Ja ne znam tačan datum svog rođenja, ali mislim da je to   
bilo nekoliko dana poslije proboja obruča oko Kozare, 4 i 5. jula 1942, kada je   
pao i moj otac. Zato ja nosim njegovo ime. Danas živim u Sisku, a radim u   
poduzeću „Gavrilović“. Imam troje djece: Predraga u desetoj, a Biljana i   
Nenad, blizanci, sada su u osmoj godini. Djeca su zdrava, lijepo napreduju i   
dobri su đaci. Sve vas pozdravljam, drugovi moga tate, i vas, ratne drugarice   
moje majke. Neizmjerno sam srećan što ste me pronašli i pozvali na susret   
koji će ostati trajno u mojoj najljepšoj uspomeni. Duh Kozare živi u nama, ma   
gdje bili nastanjeni.</p>  
<h3 align="center"><a name="rane" id="rane"></a><span class="pageno"><a name="112" id="112">{112}</a></span> 
<b>Rane Nade Kutlače</b></h3>  
<p>Imala je samo 15 mjeseci kada su pucali u nju iz šmajsera, iz neposredne   
blizine. Dobila je sedam rana po nogama. Samo jedan svjedok, Savan Kutlača, može   
da ispriča šta je vidio onog jutra u avliji svoga prvog komšije.</p>  
<p>Pod Kozarom je tada vrilo kao u kotlu.</p>
<p>Peta brigada, tek što se bila vratila sa Grmeča iz četvrte ofanzive, nije   
davala mira neprijatelju. Žestoke borbe vođene su kod Klašnica i Krneta, na   
podgradačkoj šumskoj pruzi i u Lijevče polju. Na Dubičkoj cesti zarobljeno   
je 30 njemačkih vojnika iz 118 divizije, a iz ustaškog logora kod Prijedora   
oslobođeno 120 na smrt osuđeno ljudi. Na Kozari je tih dana dijeljena pomoć u   
hrani i odjeći koju je poslao Vrhovni štab i formiran je novi Okružni komitet   
Skoja. Pioniri Johove pokidali su telefonske linije kod Kostajnice, a u Mirkovcu   
je osnovana Treća omladinska radna brigada „Zoja Kosmodemjanskaja“.</p>  
<p>Tim akcijama se radovao, s njima živio Vaso Kutlača, dobrovoljac sa   
Solunskog fronta i jedan od najstarijih prvoboraca sa Kozare. Već u početku   
ustanka poginuli su njegovi stariji sinovi — Miloš i Đorđe — a preostalo   
sedmoro djece imali su zajedno manje godina nego njihov otac. Njega, kao   
komandanta pozadine u Potkozarju, nisu mnogo zabrinjavale česte zasjede   
neprijatelja, koje su njega lično očekivale. Više ga je brinula sudbina sela   
u koje su ustaše i esesovci često upadali, ubijali sve one koji se nisu mogli   
skloniti, pljačkali ono što je s mukom još bilo sačuvano i za sobom požare   
ostavljali.</p>
<p>Tako su i onog junskog praskozorja 1944. iznenada upali u selo Mašiće pod   
Kozarom i opkolili samo njegovu kuću. Ustaše su kundacima istjerali u dvorište   
njih troje. Ostala djeca Vide i Vase Kutlače, Mara, Mira, Draginja, Jovan i   
Dragoja, te noći nisu spavali kod kuće. Do njih ustaše nisu mogle doći.</p>  
<p>Kad su ih udarcima prisili da stanu uz ogradu, prestravljena majka držala je   
u naručju jednogodišnju Nadu, svoje najmlađe, deveto dijete. Pripijen uz   
majku, drhteći, stajao je i dvanaestogodišnji Branko.</p>  
<p>Strijeljali su sve troje zajedno, istim rafalima, odjednom. Žena se prvo   
zanijela, zatim je okrenula leđa ubicama i pokušala da svojim tijelom zaštiti   
dijete. I Branko se zaljuljao prije nego što je pao.</p>  
<p>Sve se utišalo. Samo je u avliji kuće, koja je zajedno sa štalom   
dogorijevala, jedna beba, sva u svojoj i majčinoj krvi, pokušavala da se izvuče   
iz mrtvog zagrljaja. Kada su je uzeli, ona je dugo plakala.</p>  
<p>Stari Vaso umro je nedavno, u 87 godini. Ni on, prekaljeni ratnik, nije imao   
snage da ispriča već odrasloj djevojčici, svojoj najmlađoj kćeri, kada je i   
kako izgubila majku i dobila one rane što su, zajedno s njom, rasle punih 30   
godina. Nije on to ispričao ni školskim drugaricama svoje kćerke, koje su iz   
banjalučkog internata često dolazile u Mašiće.</p>  
<p>— Neka im drugi kažu — govorio je čika Vaso.</p>  
<p>Stojan Slijepčević i Nada Kutlača, brat su i sestra od tetke. po završenoj   
trgovačkoj školi brat je doveo sestru u Beograd. Sestra</p>  
<p><img src="/00001/dragoje_lukic/151.jpg" border="1" height="324" width="300"></p>
<p>Nada Kutlača i Stojan Slijepčević, sestra i brat, nikada neće zaboraviti   
šta su kao djeca doživjeli na Kozari.</p>  
<p><img src="/00001/dragoje_lukic/152.jpg" border="1" height="235" width="350"></p>
<p>Zločin u selu Mašićima potresao je Potkozarje: Vida Kutlača držala je u   
naručju jednogodišnju Nadu, svoje najmlađe, deveto dijete. Pripijen uz majku,   
drhteći, stajala je i dvanaestogodišnji Branko. Strijeljali su ih sve troje   
zajedno, istim rafalima, odjednom. Kada se sve utišalo, čuo se samo Nadin plač,   
prigušen majčinom krvlju i mrtvim zagrljajem. <span class="pageno"><a name="113" id="113">{113}</a></span></p>  
<p>&nbsp;</p>
<p>je ispunila sva obećanja koja je dala bratu, čak i više. Završila je još   
jednu školu, vanredno.</p>  
<p>Sestra se ponosi svojim bratom. O njegovom podvigu pisale su novine, a ušao   
je i u čitanke za četvrti razred osnovne škole. Evo zašto:</p>  
<p>Dvanaestogodišnji dečko htio je da ide u partizane. Molio je komandira da   
ga primi u četu. Nisu ga primili, jer je još bio dijete. A onda je u njegovo   
selo došao neprijatelj i pljačkao. U jednom trenutku neprijateljski vojnik je   
odložio svoju strojnicu. Dječak je, ne razmišljajući ni trenutka, zgrabio   
njegovu strojnicu i pobjegao u četu. Tada je komandir uzeo dječaka za svog   
kurira. Bio je to Stojan Slijepčević, neustrašivi kurir sa Kozare.</p>  
<hr style="width: 45%;">
<p>U jednoj prodavnici u Beogradu tiskaju se mušterije. Oni su najčešće u žurbi,   
nestrpljivi. Ali njen osmjeh i poneka riječ, kao da odnesu sve nevolje, i ljudi   
ulaze ponovo u gradsku vrevu, da se opet, kad ustreba, vrate.</p>  
<p>U novom stanu u jednom velikom beogradskom naselju, ne gasi se svjetlo do   
duboko u noć. Jer, kad se odlože udžbenici iz prava i ekonomije i mali Dragan   
čvrsto zaspi, misli odlutaju daleko u sjećanje i pretoče se u stihove:</p>  
<i>Kako je teško pupoljku bez svjetlosti i sunčevog sjaja,<br>  
tako je meni teško, majko, bez tvog zagrljaja.</i><br>  
<p>Nada Kutlača Dimić, žena s neobičnom sudbinom, ima čitavu zbirku ovih   
stihova.</p>
<h3 align="center"><a name="da_ne_bi_pucao" id="da_ne_bi_pucao"></a><span class="pageno"><a name="114" id="114">{114}</a></span> 
<b>Da ne bi pucao — kad odraste</b></h3>  
<p>Evo me ponovo u selu Tukovima kraj Prijedora. U stvari, to više i nije selo,   
već jedna dugačka ulica na periferiji grada, kojom rijetko prolaze automobili   
pa se dječaci često po njoj igraju lopte.</p>  
<p>U novoj, svježe okrečenoj kućici sa brojem 24, gotovo zaklonjenoj visokim   
georginama i crvenim ružama, živi porodica Miodraga Kecmana. Tu su i sinovi:   
Mladen, koji ima šesnaest i Mladenko od jedanaest godina. Ova imena nisu   
rijetka u Potkozarju, jer doktor Mladen Stojanović ovdje je za života ušao u   
legendu. Kozara i danas svojoj djeci daje njegovo ime.</p>  
<p>Dječaci su, kao dobri učenici, dobili tri velike crvene knjige u kojima su   
sabrana kazivanja svjedoka o jednom vremenu i jednoj planini što se zove   
Kozara. Na prvom praznom listu stoji posveta:</p>  
<p><i>Za uspomenu Mladenu i Mladenku, sinovima Kozare.</i></p>
<p>Ali, mi nismo danas, ovog jula, došli dječacima u posjetu. Došli smo u   
posjetu njihovom ocu, Miodragu Kecmanu. Danas hoćemo da budemo s njim upravo   
zbog onog što je u jednoj od ovih knjiga o njemu zabilježeno.</p>  
<p>A evo šta su svjedoci o tome zapisali:</p>  
<p>„Taj maj pod Kozarom bio je bujan i pun života. Na uranak kod štaba   
Drugog bataljona došlo je četiri hiljade duša. Uređen je i aerodrom u Međuvođu,   
za prve partizanske avione; odbijen je neprijatelj od Jasenovca, napadnuto uporište   
u Ravnicama. Oboren je i jedan avion koji je za neprijatelja prenosio osam   
stotina kilograma soli. U ovoj nestašici, so je dobro došla.</p>  
<p>Ustaše, domobrani i legionari upali su u selo Miljakovce i Rakeliće. Dvije   
čete, jedna Drugog i jedna Četvrtog bataljona, žestoko su se sukobile s   
neprijateljem. Borba je trajala više časova. Ubijeno je 30 neprijateljskih   
vojnika i zaplijenjeno 12 pušaka, dva teška mitraljeza i dosta druge opreme.   
Opljačkane stvari iz sela vraćene su onima čije su i bile.</p>  
<p>Naši gubici: dva poginula partizana i pet ranjenih.</p>  
<p>Neprijatelj je tom prilikom zapalio 18 kuća i masakrirao više žena i   
djece, čiji broj još nismo mogli tačno ustanoviti...“</p>  
<p>Tako je pisalo u zvaničnom partizanskom izvještaju o zborovima i akcijama,   
o napadu neprijatelja na slobodna potkozarska sela, 9. maja 1942. U izvještaju   
se ne govori ništa posebno o drami jedne porodice.</p>  
<p>A evo kako je ona izgledala:</p>
<p>Kada su ustaše, toga jutra, upale u selo Miljakovce, zatekli su u kući Joše   
Kecmana samo njih troje: baba Staku, staricu od 65 godina, 29-godišnju Radojku   
i dječaka Miodraga, koji je tada imao šest godina. Onda, kao da je grom udario   
u ognjište kuće, sve se smračilo. Ustaše su prvo sjekirama, koje su našli   
pred kućom, posjekli baba Staku, dok je Radojka, oduzeta od straha, više za   
sina Miodraga nego za sebe, bila prisiljena da sve to gleda. Tada su sasjekli i   
nju.</p>
<p><img src="/00001/dragoje_lukic/153.jpg" border="1" height="278" width="350"></p>
<p>Tragovi ustaških zločina na Kozari. <span class="pageno"><a name="115" id="115">{115}</a></span></p>  
<br>
<p><img src="/00001/dragoje_lukic/154.jpg" border="1" height="495" width="300"></p>
<p>Miodrag Kecman je jedan od mnogih svjedoka ustaških zločina pod Kozarom:   
prvo su ubili njegovu baku Staku i majku Radojku, a onda su Miodragu odsjekli   
desnu ruku da ne bi pucao — kad odraste.</p>  
<p>Miodrag Kecman je umro 1989. godine, mjesec dana prije izlaska ove knjige.</p>
<p>Na Miodraga, kao da su bili zaboravili. Međutim, prešavši preko dvorišta,   
jedan ustaša se vratio i sjekirom, još krvavom od Radojkine krvi, na panju   
gdje se cijepaju drva, odsjekao Miodragu desnu ruku.</p>  
<p>— Neka ne može pucati kad odraste — rekao je zločinac.</p>  
<p>Ispričali smo ovo, jer Miodrag, jedan od najmlađih ratnih invalida na   
Kozari, sa članskom kartom Udruženja civilnih žrtava rata pod brojem 77,   
nerado govori o danu kada je izgubio babu, majku i dio svog djetinjstva.</p>  
<h3 align="center"><a name="humka" id="humka"></a><span class="pageno"><a name="116" id="116">{116}</a></span> 
<b>Humka manja od kolijevke</b></h3>  
<p>Tu sam nad humkom koja je, svakako, jedna od najmlađih što ih je rat   
ostavio. Na ovoj smrznutoj zemlji izgleda mi manja od kolijevke.</p>  
<p>Ona i ne zna šta je to kolijevka, jer je u njoj nikada nisu ljuljali. Cio   
njen život, koji je brojan mjesecima, provela je u majčinom naručju po   
zbjegovima koje su skrivali šumarci Kozare.</p>  
<p>Sve je to počelo prije njenog rođenja.</p>  
<p>Bilo je ljeto 1941. kada je njen djeda Vaso Ćirić nečujno izišao iz   
Podgradaca i zamakao u Kozaru. Sve staze u šumi bile su mu dobro poznate i nije   
mu bilo teško da pronađe doktora Mladena, komandanta kozarskih partizana.   
Starac je imao samo jednu želju: da pomogne ustanak, koji se tih dana širio po   
selima ispod Kozare.</p>  
<p>I Branka Dojčinović, njegova kćerka, sa mladalačkim žarom poletjela je u   
ustanak. Znala je ona još ranije, kao djevojka, od šumskih radnika sa pilane,   
za komuniste. Ponešto je o njima sa Stojanom, svojim drugom, i slušala.</p>  
<p>Nekoliko dana poslije planula je pilana „Našička“ u Podgradcima. Branka   
je tada, noseći dijete u utrobi, imala pune ruke posla. Noću je prala   
partizanske košulje, šila petokrake i pripremala zavoje, spravljala paketiće   
sa hranom i osluškivala svaki pucanj u Kozari.</p>  
<p>U zimu, kada je snijeg prekrio šumu, ona je pokupila iz sela sve bijele čaršave.   
Šila ih je sa ženama i oblačila u bijelo svakog partizana koji je noću išao   
u akciju. Tako ih je maskirala da bi se po snijegu neprimjetno mogli privući što   
bliže njemačkim i ustaškim bunkerima.</p>  
<p>I tada, u godini najvećih okršaja, rođena je Dragica. Bilo je to u martu   
1942.</p>
<p>Majka nije imala vremena da neguje svoje prvenče. A grudi su joj prskale od   
nadošlog mlijeka. Često je, negdje u drugom selu, u pauzi konferencije sa ženama,   
trčala do obližnje kuće da podoji čije bilo dijete kako bi joj bilo lakše.   
Ponekad je i Dragicu donosila na partijske sastanke i dok je dijete sisalo,   
majka je sa seoskim ženama slušala o Lenjinu i diktaturi proletarijata.</p>  
<p>Došla je velika ofanziva. Vješto se snalazeći u šumi, djeda je uspio da   
sakrije svu svoju porodicu, pa čak i nekoliko partizana, koji nisu mogli da se   
probiju iz obruča. Ljeto je bilo, puno cvijeća i mirisa, i dijete nije plakalo   
u svom skloništu. U selima pod Kozarom tada je harao užas. Kada su se ponovo   
oglasile puške „uništenih partizana“ na Kozari, uhvaćen je djeda sa   
jedanaestogodišnjim sinom Brankom. Zajedno su ih otjerali u Staru Gradišku.   
Djeda su gurnuli kroz vrata u logor, a mali Branko ostao je pred kapijom svu noć.   
Djed više nikada nije izišao iz zatvorskih zidina. Branko se vratio kući sam.</p>  
<p>Poslije ofanzive Branka je izabrana u Opštinski odbor AFŽ-a u Podgradcima,   
da bi uskoro postala i predsjednik Sreskog odbora AFŽ-a za Gradišku. U to   
vrijeme ona je bila i član Opštinskog komiteta Partije za Podgradce i   
Bistricu. Često odlazila na konferencije daleko od ovih sela, u Međuvođe i   
Koturove, pa čak i u Podgrmeč, Petrovac i Sanski Most, a malu Dragicu su čuvale   
i hranile žene podgradačke, njene drugarice.</p>  
<p><img src="/00001/dragoje_lukic/155.jpg" border="1" height="310" width="300"></p>
<p>Dragica Dojčinović strijeljana je u majčinom naručju u dvadesetdrugom   
mjesecu života. <span class="pageno"><a name="117" id="117">{117}</a></span></p>  
<br>
<p><img src="/00001/dragoje_lukic/156.jpg" border="1" height="298" width="300"></p>
<p>Branka Dojčinović, član Opštinskog komiteta KPJ za Podgradce, preživjela   
je zločin koji su izvršili Čerkezi u posljednjoj neprijateljskoj ofanzivi na   
Kozaru, januara 1944. ali njena mala Dragica — nije. Branka je umrla 1989.   
godine.</p>
<p><img src="/00001/dragoje_lukic/157.jpg" border="1" height="291" width="300"></p>
<p>Neko je davno rekao: „Ako želiš osvojiti jednu zemlju, prouči joj   
groblja“. Po njima, Kozara je neosvojiva tvrđava.</p>  
<p>—Rat je ostavio mnogo malih humki pod Kozarom. <span class="pageno"><a name="118" id="118">{118}</a></span></p>
<p>Nastupila je bila i četvrta godina rata. Kozarske brigade su dočekivale   
posljednju ofanzivu u bitkama za Banjaluku i druge velike gradove, dok su   
partizanske predstraže čuvale slobodnu teritoriju Kozare. Januar je bio pun   
mraza, ali bez snijega. Branka je pripremala podgradačku partijsku organizaciju   
za godišnju konferenciju kada su topovi, tukući selo, oglasili i šestu   
neprijateljsku ofanzivu.</p>  
<p>Jedanaesti januar 1944. osvanuo je vedar. Jutarnje sunce se probijalo kroz   
grane pod injem. Najednom, oko kuće je zagrmelo. Bio je to topot konja sa   
bijesnim jahačima. Sa vikom se miješala pucnjava. Nastao je lov na žene i   
djecu. Čerkezi su iz kuća istjerali sve živo napolje, na mraz. Branku su   
natjerali da izuje cipele i skine kaput. Nisu joj dopustili ni da malu Dragicu   
umota i zaštiti od hladnoće. Onako golišava majka je privila dijete na svoje   
grudi. Drugo ništa nije mogla da učini.</p>  
<p>Kada su ih potjerali preko džombaste njive, grupa je počela da se povećava.   
Petra Antić čija su se dva sina prvoborca nalazila u brigadi, pokušala je da   
pobjegne. Konjanik je bio brži. Njegov rafal je odjeknuo Ogorelicom, gdje su   
1941. ustaše strijeljale 164 seljaka. U njedrima joj je ostalo pismo kojim joj   
se sin javljao iz brigade. Stari Bogdan Janjetović nije mogao da ide uporedo sa   
konjanicima. Ubili su ga na putu. Specijalne ekipe palile su domove koji su još   
bili ostali pod krovom poslije ofanzive 1942. Grupa žena sa djecom tada je već   
bila velika. Nemoćne, dizale su poglede na Kozaru, koja nije mogla da im   
pomogne.</p>
<p>U kuću zaklonjenu hrastovim gajem ugurali su baba-Milju, Branku s djetetom i   
još neke žene. Kasnije su ubacili i desetogodišnju Brankicu i jednog dječaka   
manjeg od nje. Brvnara sa ognjištem, nad kojim su se ljuljale počađale   
verige, brzo se punila. Ubacili su i Đuju Kljajić, Vukosavu sa troje djece,   
Mariju i Stoju Mirković sa po dvoje djece. Jutro se pretvorilo u dan, a ubicama   
se nekuda žurilo. Bez reda su prislonili žrtve uz crni zid brvnare nasuprot   
vratima. Kada su četvorica sa šmajserima stali na vrata, baba-Milja je pokušala   
svojim tijelom da zaštiti Dragicu. Pala je među prvima kraj ognjišta.</p>  
<p>Strijeljali su i Branku Dojčinović sa djetetom u naručju. Dragica je   
ubijena u dvadeset drugom mjesecu života.</p>  
<p>Branka je, teško ranjena, bila izvan sebe. Ona nije znala da je i ova kuća,   
dok je ona ležala u nesvijesti, bila zapaljena, kao i sve druge u selu. A kada   
je sve prošlo, u smiraj dana, ne znajući ni sama kako, izvukla se kroz dvorište   
u šumarak koji je godinama zaklanjao ovu kuću. Prijala joj je hladna, smrznuta   
zemlja. Čula je korake i tihe ženske glasove. Krvavim rukama stezala je na   
grudima svoje dijete bez života.</p>  
<p>Sutradan, posljednjom snagom došla je do Gaja i tu Dragicu, svoju jedinu   
djevojčicu, sahranila.</p>  
<p>Samo tri dana docnije, Branka je, sa zavijenim grudima, stajala na govornici   
ukrašenoj šarenim ćilimima. Drhtavim glasom je čitala izvještaj na Opštinskoj   
konferenciji Partije o hrabrom držanju komunista u posljednjoj neprijateljskoj   
ofanzivi.</p>
<hr style="width: 45%;">
<p>Roditelji male Dragice Dojčinović, Branka i Stojan, žive u Beogradu. A početkom   
svake godine, 11. januara, oni odlaze na Kozaru da posjete malu humku u gaju.</p>  
<h3 align="center"><span class="pageno"><a name="119" id="119">{119}</a></span> <a name="pucnji" id="pucnji"></a><b>Četiri   
pucnja i četiri živa spomenika</b></h3>  
<p>U traganju za vjerodostojnim svjedočanstvima o Kozari, dospjeh i na ovu   
stazicu što se, preko široke poljane, gubi dolje u gustišu borovine kao u prašumi.   
Kosti Hušidića više nisu ovdje. Prenesene su na partizansko groblje u   
Kozarcu. Okružen razdraganim graditeljima Centra za mlade „Bratstvo i   
jedinstvo“ na Benkovcu ispod Mrakovice, saznao sam za njihovu čudesnu   
sudbinu. Tužnu, da tužnija ne može biti.</p>  
<p>Hasan Hušidić iz Kozarca bio je momčina kada mu, u prvom svjetskom ratu,   
navukoše austrijsku uniformu i poslaše ga na ukrajinski front. Svoj dvadeseti   
rođendan proslavio je u Rusiji, ali kao vojnik velikog Oktobra. Putanja   
revolucije dovede ga, jednog kišnog dana, u jedno malo mjesto kod Kijeva gdje   
mu mlada Ruskinja, Fidosija Kohar, zapade za oko.</p>  
<p>Kada se rat završio, Hasan se sa svojom velikom ljubavi vratio u rodni   
Kozarac. Ubrzo po povratku rodi mu se prvenče, kćerkica Mina. Prođe neka   
godina i na svijet dođe još jedna djevojčica — Šefka. Onda se rodi i sin i   
dadoše mu ime Jusuf.</p>  
<p>Pleo je Hasan velike korpe od vrbovog pruća i zarađivao toliko da je nekako   
sastavljao kraj s krajem. Roditelji su bili zadovoljni što su svojim trudom   
mogli da školuju djecu. Da ona bolje žive od njih. Minu su poslali čak u   
sarajevsku gimnaziju, a Šefka i Jusuf učili su školu u Prijedoru.</p>  
<p>Ali, kada sa okupacijom dođoše ustaše na vlast, Kozarcom zavlada zlokobna   
tišina, kao pred oluju. Nekako tada vrati se i Mina iz Sarajeva. Da bude na   
okupu u teškim vremenima. I prije nego što se Kozara digla Hasan je obilazio   
svoje poznanike u varoši i okolini, Muslimane i Srbe, sve u koje je imao   
povjerenja i koji su njemu vjerovali. Uspostavio je i vezu sa ustanicima i   
ljude, posebno one kojima je prijetila opasnost od ustaša, upućivao je u Odred   
preko Sušića kavane u Kozaruši.</p>  
<p>I kada su partizani, januara 1942, oslobodili Kozarac, Hasan je kao odbornik   
imao pune ruke posla. Smještaj i snabdijevanje partizanske bolnice koja se   
nalazila u upravnoj zgradi pilane Alagića — bila je njegova briga. I   
radionica oružja u kojoj je majstor, Đuro Todorović, putnički automobil obložio   
željeznim pločama i tako izradio prvi partizanski tenk na Kozari. Hasanu je u   
svemu pomagala njegova Fidosa, ona mu je bila najbolji saradnik. Šefka i Mina   
uglavnom su radile sa omladinom. One su organizovale i onaj masovni zbor u   
Kozarcu na kojem je govorio Šoša.</p>  
<p>U proljeće 1942, kada je čitavo Potkozarje bilo slobodno, ustaše su   
uhvatile Šefku. Tukli su je strahovito, a onda mučili na razne načine u   
prijedorskom zatvoru. Sa ruku su joj, zajedno s noktima, čupali živo meso. A   
ona je ćutala i nikoga nije odala. Poslije mjesec dana tamnovanja, spasili su   
je kozarski partizani prilikom oslobođenja Prijedora.</p>  
<p>Početkom juna, kada je počela velika ofanziva na Kozaru i Nijemci s   
tenkovima prodrli u Prijedor, trinaestogodišnji Hasanov sin Jusuf nalazio se   
kod rođaka u selu Ćeli i, odsječen, više se nije mogao <span class="pageno"><a name="120" id="120">{120}</a></span>   
vratiti u Kozarac. Tako je i ostao van obruča koji se brzo stezao oko Kozare i   
naroda što se pred neprijateljem povlačio iz Babića, Lamovite, Bistrice, Verića   
i Kozarca dublje u Kozaru, na Bijele vode i u šume oko izvora na Brestovcu.</p>  
<p>Porodica Hušidić nalazila se u zbjegu na Bešića poljani, kada je za njom   
raspisana potjernica ustaške nadzorne službe: „Ko uhvati i žive privede   
redarstvenoj službi ili mrtve pronađe odmetnike Hasana, Minu, Šefku i   
Fidosiju Hušidić, biće posebno nagrađen“ — pisalo je na letku što je   
Kozarčanima s pozivom na predaju bačen iz aviona.</p>  
<p>Bio je petak, 12. jun 1942. Štektanje mitraljeza sve se više približavalo.   
Gusti oblaci dima, od eksplozija granata, prekrivali su Mrakovicu i okolne   
proplanke, a polomljena stabla bila su razbacana svuda okolo. Sve se uskomješalo,   
čuli su se jauci i nesnosan plač djece. Pred kućom Radulja pod Krnjinom ustaše   
zaklaše ženu, a dijete ostaviše na njenim mrtvim grudima. Marko Palija zakopa   
u zemlju ženu i četvoro djece, svako ponaosob, a on se priveza za stablo u   
gustoj krošnji visoke omorike. Na mrtvoj straži, sve dok su prolazili streljački   
strojevi, odbrojavao je Marko najstrašnije trenutke u svome životu.</p>  
<p>Tada se steže obruč i oko Bešića poljane. Gust streljački stroj valjao   
se po zelenom žitu. Vojnici i psi zavirivali su u svaki grm na planini. Na   
suncu su svjetlucali neprijateljski bajoneti.</p>  
<p>Onda su na Bešića poljani odjeknula četiri revolverska pucnja. Hasan Hušidić,   
partizanski odbornik iz Kozarca, nije se dao živ u ruke neprijatelju. Imao je   
toliko snage da sam uništi svoje najmilije, da ubije kćerke Šefku i Minu, da   
puca u svoju drugaricu Fidosu i u sebe sama.</p>  
<p>Mali Jusuf je ostao sam. I dugo je obilazio poznanike, raspitivao se kod onih   
što su se vratili iz kozarskog zbjega, ali mu niko nije mogao pomoći. Ljudi   
koji su nešto i znali o događaju na Bešića poljani nisu imali snage da dječaku   
kažu strašnu istinu. Čekali su da odraste, da ojača.</p>  
<p>Kada su, 1956, otkopane njihove humke i kosti prenesene na partizansko   
groblje u Kozarcu, pronađen je i jedan mali ručni sat što je stao onoga dana   
u 11 časova i 10 minuta. Bio je na Šefkinoj ruci, zna to Jusuf. Iz vitrine   
muzeja na Mrakovici taj sat podsjeća na dramu koja se odigrala na Bašića   
poljani.</p>
<p>Danas Jusuf više nije sam. On i njegova Fazila imaju četvoro djece. Nose   
imena onih koji su onoga dana, da ne bi živi pali neprijatelju u ruke, pali od   
metaka Hasana Hušidića. Četiri pucnja i četiri živa spomenika.</p>  
<p>Jusufov sin Hasan radi u Geteborgu, u Švedskoj. Tamo se oženio Monom i   
imaju sinčića. Dođu u Kozarac kad god mogu. I Mina se udala, a Fidosa i Šefka   
još idu u školu.</p>  
<p>Djeca će na humke u Kozarcu položiti cvijeće. S njima će biti i Mona, Šveđanka,   
koja nikako nije mogla da shvati kako je to bilo na Kozari. Jednog dana, Jusuf   
joj je rekao:</p>  
<p>— Dijete moje drago, ako želiš da upoznaš našu Kozaru i žrtve koje je   
ovaj narod dao za slobodu, treba da obiđeš mnoga groblja i spomenike. <span class="pageno"><a name="121" id="121">{121}</a></span></p>  
<br>
<p><img src="/00001/dragoje_lukic/158.jpg" border="1" height="249" width="350"></p>
<p>Hasan Hušidić, partizanski odbornik iz Kozarca, nije se dao živ u ruke   
neprijatelju. Imao je toliko snage da sam uništi svoje najmilije, da ubije kćerke   
Šefku i Minu, da puca u svoju drugaricu Fidosu i u sebe sama. — Fotografija   
iz 1941: Hasan Hušidić sa kćerkama.</p>  
<p><img src="/00001/dragoje_lukic/159.jpg" border="1" height="317" width="300"></p>
<p>Jedini preživjeli iz porodice Hušidić: Jusuf danas živi u svom rodnom   
Kozarcu. On i njegova Fazila imaju četvoro djece, četiri živa spomenika —   
Hasana, Fidosu, Šefku i Minu.</p>  
<h3 align="center"><a name="aplauz" id="aplauz"></a><span class="pageno"><a name="122" id="122">{122}</a></span> 
<b>Aplauz učiteljici</b></h3>  
<p><img src="/00001/dragoje_lukic/161.jpg" border="1" height="419" width="300"></p>
<p>Aleksić Beba iz Gornjeg Jelovca pod Kozarom najmlađi komandir čete u Petoj   
kozarskoj brigadi, poginuo je prilikom oslobođenja Beograda, oktobra 1944.</p>  
<p>Lagano sam koračao trotoarom novog bulevara. Širina ulice sa svjetlucavo   
plavom trakom neba kao da se ulivala u Dunav, a preostalo lišće na mladicama   
nemirno je treperilo i otresalo rijetke kapljice nakupljene rose.</p>  
<p>Išao sam i razmišljao o beogradskom oktobru.</p>  
<p>U stvari, spremao sam svoj prvi čas za učenike jednog razreda osmogodišnje   
škole na bulevaru.</p>  
<p>Šta da ispričam veselim dječacima i djevojčicama na času od 45 minuta,   
posvećenom beogradskom oktobru, a da to bude zanimljivo i poučno? Da li da im   
govorim o životu našega grada kada oni još nisu bili rođeni i kada je sjenka   
smrti stalno bila prisutna na njegovim ulicama, o dječacima što su pucali u   
agente Specijalne policije, palili njemačke garaže i okupatorsku štampu, onda   
kada su njemačke trupe bile na Dnjepru i pred Smolenskom, o malom Kokanu,   
njihovom vršnjaku, koga su strijeljali na Banjici. Da im govorim o jurišu   
Krajišnika na njemačka utvrđenja rasuta po Topčiderskom brdu i mitraljeskim   
rafalima što su sasijecali drvorede u Kneza Miloša ulici.</p>  
<p>Jutro je bilo kada se pred poštom kod željezničke stanice okrenuo tenk sa   
petokrakom i tukao Nijemce što su bježali Karađorđevom ulicom. Na zgradama   
okolo visili su oluci, a jedan stari tramvaj pred presječenim šinama kao da je   
stigao na kraj svoga puta. Ulaz u stanicu bio je zakrčen gomilom stakla i   
betona, a lokomotive, bez pare i šapata, kao bez života, čekale su trenutak   
da svojim zviždukom oglase jednu veliku pobjedu. I stari stanični sat sa   
kazaljkama na 12 kao da je čekao da ponovo počne da otkucava jedno novo   
vrijeme. U ulici Kralja Aleksandra, danas je to Bulevar revolucije, u podrumu   
zgrade sa brojem 167 čuli su se pucnji, a onda su Nijemci sa podignutim rukama   
prolazili kroz dim i prašinu, gonjeni svojim sopstvenim oružjem koje je sada   
bilo u rukama beogradskih mladića.</p>  
<p>Niz Bulevar stopili su se mladići sa pjesmom partizanske kolone. Odjekivale   
su eksplozije oko starog vodoskoka na Terazijama. „Albanija“ i „Moskva“,   
„Riunione“ i „Balkan“ nisu mogli odoljeti naletu hrabrih. Studentski   
park bio je pust. Ispred njega je dogorijevala zloglasna Glavnjača. Zdanje   
starog fakulteta, bez prozora i vrata, bez katedri i oglasnih tabli, kao da je   
ispraćalo svoje studente na posljednji juriš. Kroz taj strašni dekor prošli   
su proleteri slomivši i posljednji otpor neprijatelja pod zidinama Kalemegdana.   
A onda je od Pobjednika poletjela visoka crvena raketa slobode, raskošno   
obasjavši ušće Save u Dunav.</p>  
<p>O drami na starom Savskom mostu i podvigu čika Miladina Zarića, koji je pod   
kišom kuršuma presjekao splet bakarnih žica i tako zaustavio mali plavičasti   
plamen što je jurio prema bijelim sanducima sa eksplozivom i spasao most —   
danas neću govoriti. Priču o mostu i svom starom učitelju, oni dobro znaju.</p>  
<p>Neću govoriti ni o malom Dušanu Bukvi iz Komlenca pod Kozarom, o njegovom   
bjekstvu iz ustaškog logora i podvizima na opasnim kurirskim stazama u   
Moslavini i ravnoj Slavoniji. Sa posljednjim pucnjevima koji su oglasili konačnu   
pobjedu Duško je slavio i četrnaesti</p>  
<p><span class="pageno"><a name="123" id="123">{123}</a></span> <img src="/00001/dragoje_lukic/160.jpg" border="1" height="432" width="300"></p>
<p>Đuja Aleksić, starija od brata samo neku godinu, poginula je istoga dana u   
istom jurišu za oslobođenje Beograda.</p>  
<p><img src="/00001/dragoje_lukic/162.jpg" border="1" height="433" width="300"></p>
<p>Dvanaestogodišnji Milorad Marinković, iz sela Kuljana pod Kozarom, stao je   
prvi put pred kameru u oslobođenom Beogradu i sa Dušankom Škrbić, mladom   
partizankom, slikao se za uspomenu.</p>  
<p><img src="/00001/dragoje_lukic/163.jpg" border="1" height="418" width="300"></p>
<p>Mićo Vujanović, jedan od najmlađih prvoboraca sa Kozare, odrastao kao   
kurir u Potoj kozarskoj brigadi, danas pukovnik JNA, živi, u Beogradu. — Sa   
ocem Ljubanom, prvoborcem, na Terazijama oktobra 1944. godine.</p>  
<p><span class="pageno"><a name="124" id="124">{124}</a></span> <img src="/00001/dragoje_lukic/164.jpg" border="1" height="269" width="350"></p>
<p>Selo Draksenić je podjednako udaljeno od Jasenovca i Bosanske Dubice.   
Januara 1942. ustaše su zatvorile u seosku crkvu 208 stanovnika i pucali iz   
mitraljeza kroz otvorena vrata. Djevojčice na ovoj fotografiji nisu pogodili   
— Zora Gubić, Mira i Ilinka Lukač iz Draksenića, kao pionirke, učestvovale   
su u mnogim akcijama pod Kozarom.</p>  
<p><img src="/00001/dragoje_lukic/165.jpg" border="1" height="266" width="350"></p>
<p>Zdravka Pralica i Dragica Vukelja, danas učiteljice, u ratu su kroz sve   
„bitke“ vodile svoj pionirski odred.</p>  
<p><img src="/00001/dragoje_lukic/166.jpg" border="1" height="469" width="300"></p>
<p>Dušan Bukva iz Komlenca pod Kozarom nije imao ni 12 godina kada su mu 1942.   
ubili oca prvoborca, a njega otjerali u ustaški logor. Poslije užasa kroz koji   
je prošao u logoru u Grubišnom Polju, susret sa moslavačkim partizanima bio   
je najsrećniji trenutak u njegovom životu. Od njih se nije odvajao do kraja   
rata. Danas je major JNA i živi u Beogradu.</p>  
<p><span class="pageno"><a name="125" id="125">{125}</a></span></p>
<p>&nbsp;</p>
<p><img src="/00001/dragoje_lukic/167.jpg" border="1" height="431" width="300"></p>
<p><img src="/00001/dragoje_lukic/168.jpg" border="1" height="422" width="300"></p>
<p><img src="/00001/dragoje_lukic/169.jpg" border="1" height="351" width="300"></p>
<p>Dvanaestogodišnji Tomo Klincov, rođen u Drakseniću kod Bosanske Dubice, sa   
Miljom i Nedeljkom, mlađim sestrama, doživio je 14. januara 1942. ustaški   
pokolj svog rodnog sela. Za vrijeme ofanzive na Kozari, u ljeto 1942, čitava   
porodica Klincov je strpana u logor. Oca Lazu su ubile ustaše u Jasenovcu,   
starija braća, Slavko i Božo, stradali su na „Krvavom putu“ u Norveškoj,   
a majku Persu sa troje djece deportovali su u slavonsko selo Srednji Borci kod   
Daruvara. Kada se majka, uz pomoć narodne vlasti u Slavoniji, u jesen 1942,   
vratila na Kozaru, mali Tomo se više nije odvajao od Partizanske straže pod   
Prosarom, a Milja i Nedeljka od svog pionirskog odreda.</p>  
<p>— Tomo Klimov danas živi i radi u rodnom Drakseniću, a Milja i Nedeljka u   
Beogradu. <span class="pageno"><a name="126" id="126">{126}</a></span></p>  
<p><img src="/00001/dragoje_lukic/170.jpg" border="1" height="433" width="300"></p>
<p><img src="/00001/dragoje_lukic/171.jpg" border="1" height="439" width="300"></p>
<p>Marijan i Savka Lajić, brat i sestra, preživjeli su užase u Staroj Gradiški   
i izgubili majku: „Kada su ustaše odvele i ubile našu majku, onda je jedna   
žena uvila bebu u svoje duge pletenice i tako skočila u bunar koji se nalazio   
u krugu logora. Ne znam kako smo preživjeli one strahote u vagonima bez hrane i   
vode i dječji logor u Jastrebarskom. Kada su nas oslobodili partizani iz Jaske   
i odveli na Kozaru, odmah smo u Bistrici formirali našu pionirsku četu. Ja sam   
bila komandir“ — sjeća se Savka Lajić Radaković koja danas živi i radi u   
Bosanskoj Gradiški.</p>  
<p><img src="/00001/dragoje_lukic/173.jpg" border="1" height="436" width="300"></p>
<p>Rada Kecman, iz Gornjih Orlovaca, kao četvorogodišnja djevojčica jedva je   
upamtila ustaški logor na prijedorskoj ciglani; trenutak kada ju je majka sa   
malo starijim bratom, krišom od ustaša, proturila ispod bodljikave žice baki   
u ruke da bježi s njom na Kozaru. Ali, zato dobro pamti sve ono što je kasnije   
doživjela sa pionirima na legendarnoj planini. Sjećanja su živa i ljubav   
traje. — Rada Kecman Prelić, profesor psihologije, danas radi u Savjetu za   
vaspitanje i zaštitu djece Jugoslavije, majka Ljuba je umrla 1982, a brat Ranko   
živi i radi u Prijedoru. <b>(Dole lijevo)</b></p>  
<p><img src="/00001/dragoje_lukic/172.jpg" border="1" height="434" width="300"></p>
<p>Danica Žujić, učiteljica, kao dvanaestogodišnja djevojčica bila je   
svjedok stradanja partizanskih ranjenika u Mlječanici i ustaškog pokolja u   
Grubišnom Polju. Iz logora ju je izvukao Bogdan Stevo i iz Slavonije preveo na   
Kozaru. Kao najmlađi član Sreskog komitete Skoja na Kozari, svrstala je svoje   
pionire u omladinsku radnu brigadu „Zoja Kosmodemjanskaja“ i vodila ih kroz   
sve akcije do konačne pobjede.</p>  
<p>rođendan. Aleksandra je već sve ispričala o svom tati, to znam sigurno.</p>  
<p>Ili da im pričam o Boži Zvijercu, dječaku koji je imao toliko godina kao i   
oni sada, kada su mu ustaše otele ovce na bistričkom proplanku pod Kozarom i   
za njim pucali dok je trčao da obavijesti partizane o dolasku neprijatelja. Bio   
je već iskusan borac i kurir tog oktobarskog dana kada je jurišao na Šuplju   
stenu pod Avalom i ušančenu 117 „Brandenburg“ diviziju. Sa mitraljescima i   
bombašima, u veličanstvenoj bici za Beograd, Božo je zarobio jednog njemačkog   
majora u čijoj torbici su pronađene dragocjene karte o rasporedu njemačkih   
snaga na prilazima Beogradu u kome se već razgarala bitka.</p>  
<p>Sjetih se još jednog trenutka, kao rođendana kada se svi raduju. Plavičasti   
dim i miris baruta još su lebdjeli nad gradom, a razdragane kolone slivale se   
iz svih ulica na trg i u park oko Vukova spomenika, kada je jedan dječak, manji   
od svoje strojnice, uletio u fotografsku radnju na uglu Aleksandrove i Zorine   
ulice (sada su to Bulevar revolucije i Ivana Milutinovića ulica) i stao pored   
partizanke Dušanke Škrbić s molbom da se zajedno fotografišu. Svi su njegovi   
poginuli u ofanzivi na Kozari — i on bi volio da ima sliku za uspomenu iz   
Beograda. Nikada se ranije nije fotografisao — priznao je dvanaestogodišnji   
Milorad Marinković, najmlađi borac Dvadeset prve slavonske brigade, a   
vjerovatno i čitave beogradske operacije.</p>  
<p>Ako im budem govorio o dječacima koji su pali na ulicama grada, ne smijem   
zaboraviti ni one što nisu stigli ni trenutak da slobodno prošetaju   
Knez-Mihailovom ulicom, tamo gdje mladost šeta. Oni su zauvijek ostali na   
obalama Drine ili u Bijelom potoku pod Avalom, onda kada su se najviše radovali   
pokretu kolone sa Banova brda prema gradu na ušću Save u Dunav. Kako da im ne   
ispričam tužnu priču o dva imena na jednoj bijeloj ploči koja se nalazi pod   
razgranatim drvetom u trećem redu zdesna, kada se uđe u Aleju oslobodilaca   
Beograda. Dragoljub Aleksić, koga su u brigadi znali samo kao Bebu, i Đurđina-Đuja,   
rođeni su brat i sestra. Zajedno su živjeli i zajedno imali 33 godine kada su   
poginuli. A bili su mnogo mlađi onoga dana kada su došli u svoju brigadu da u   
njoj rastu. On je bio najmlađi komandir čete u brigadi kada je pao osvajajući   
njemačke topove na Banovom brdu, tu nadomak prvih gradskih ulica. Sestra je   
tada potrčala da mu pomogne, da mu previje rane, ali se ni ona više nije   
digla. Čika Vlado Aleksić, njihov otac, stari partizanski odbornik iz Gornjeg   
Jelovca pod Kozarom, ušao je u rat sa šestoro djece — četiri sina i dvije kćerke.   
Pobedu je dočekao samo sa kćerkom Anom.</p>  
<p>Danas su djeca prekrila i njihovu ploču buketima jesenjih ruža.</p>  
<p>Ili da im pričam... Tako bih želio da im mnogo kažem!</p>  
<p>Moju zbunjenost u svijetloj učionici otklonila je učiteljica. Sa nekoliko   
tiho izgovorenih riječi, koje je prethodno uputila učenicima, ona mi je   
pomogla.</p>
<p>Ipak ću im ispričati jednu običnu priču koja bi mogla biti ispričana i   
svakog drugog dana, na svakom drugom času, priču o njihovoj učiteljici, koju   
ona, znam sigurno, nikada nije ispričala ni svom razredu.</p>  
<p>Stajala je naslonjena na prozorski okvir, a nemiran pogled kao da joj se   
otimao, klizeći svježe obojenim stolovima prekrivenim rukama njenih malih učenika.</p>  
<p>Činilo mi se da se zajedno sa mnom otisnula u prošlost Kozare i,   
podrhtavajući s vremena na vrijeme, reagovala na riječi koje su i meni samom   
nekako čudno zvučale u ovoj učionici.</p>  
<p>Učiteljica je rođena na Knežici pod Kozarom, gdje su sve kuće bile   
jednake, a danas se razlikuju samo po broju žrtava palih u ofanzivama. <span class="pageno"><a name="128" id="128">{128}</a></span>   
U jednoj od njih i njeno je ognjište sasvim ugašeno i nikada se više nije u   
tom mjestu ponovo zapalilo.</p>  
<p>U dvanaestoj godini, kada je imala samo dva razreda osnovne škole, izabrali   
su je za rukovodioca pionirskog odreda. A priča o njenom odredu, to je neobična   
priča o mnogobrojnim podvizima kozarske djece iz vremena rata. Te male čete i   
patrole, sa drvenim puškama, bile su stalno predstraže sela. Dok su jedni stražarili   
i izvještavali partizanske komande o pokretima neprijatelja, drugi su s korpama   
i sepetima išli od zaseoka do zaseoka, od kuće do kuće i sakupljali hranu za   
partizansku bolnicu u Vojskovi. Ta djeca prenosila su kilometrima gomile žita.   
Svaki pionir imao je torbu u koju je stajalo onoliko kilograma žita koliko je   
on imao godina. „Naša krila“, kakvo je ime dobio odred, letjela su svuda po   
Kozari i uvijek stizala tamo gdje je bilo najpotrebnije.</p>  
<p>Pioniri sela Jablanice bili su vješti u likvidiranju pasa tragača s kojima   
su Nijemci otkrivali partizanska skloništa pod Kozarom i Prosarom, a njihovi   
drugovi iz Turjaka u obradi „Partizanske bašte“ koja je bila uzor u čitavom   
Potkozarju. Dječaci iz Gornjeg Vodičeva i Žuljevice kraj Bosanskog Novog —   
Jovo Šević, Rajko Radanović, Vojo Bundalo i Rajko Rađenović — izveli su   
jednu od najsmjelijih akcija, kada su u jesen 1943. godine zapalili ogromne   
stogove sijena pripremljenog za transport u Njemačku. Bio je to najljepši   
pionirski pozdrav Kozari vatrometom iz unske doline.</p>  
<p>Starijih nije bilo da sahrane poklane u selu Ševarlijama. Sa počastima koje   
su dopuštale ratne prilike, pionirski odred je u jednom danu sahranio   
sedamdeset ustaških žrtava.</p>  
<p>Četrnaestogodišnji Radomir Šević živio je u neprijateljskom garnizonu u   
Dobrinju i gotovo svakodnevno obavještavao partizane o brojnom stanju   
neprijatelja, u kojim utvrđenim zgradama i bunkerima su postavljeni teški   
mitraljezi, bacači mina i topovi. A kad je otkriven, nije se dao živ u ruke   
ustašama. Ručnom bombom, koju je skriveno nosio u džepu, sam se ubio.</p>  
<p>Svi članovi pionirskog odreda, u tim surovim danima, stizali su da savladaju   
gradivo osnovne škole i da pomognu i mnogim starijim da nauče čitati i   
pisati. Pionir Mlađo Đurić organizovao je i vodio analfabetske tečajeve u   
Gornjem Vodičevu i Kuljanima.</p>  
<p>I tako redom. Ne mogu se nabrojati sve akcije i svi podvizi pionirskog odreda   
„Naša krila“.</p>  
<p>Na „Krilima“ je letjela i ona. Kao pionirka bila je i skojevka, član   
Sreskog komiteta i najmlađi član Partije u Potkozarju. Zavoljela je školu u   
svom pionirskom odredu, onda kada je jedna obična olovka sječena na nekoliko   
dijelova. Željela je da bude učiteljica i da tako pruži djeci ono što je   
njoj rano bilo oteto.</p>  
<p>A kada je došla, kao savršena učiteljica 1950. godine u novu školu pod   
Kozarom, nije mogla da održi svoj prvi čas. Trčala je po selu, od kuće do kuće,   
tražila školsku djecu, prevrtala rijetke matične knjige sačuvane u opštinama,   
ali bez ikakvog uspjeha. Njenog prvog razreda nigde nije bilo, jer se djeca u   
Potkozarju nisu rađala 1943. godine.</p>  
<p>Ponavljalo se to učiteljici u svakom selu pod Kozarom, u svakoj novoj školi,   
jer jedna generacija đaka nije postojala.</p>  
<p>A neku godinu kasnije ni regruta ni svatova nije bilo.</p>
<hr style="width: 45%;">
<p>Završio sam priču o ratu, u stvari o učiteljici. Djeci je ona izgledala   
drukčija. I čuo sam odjednom aplauz. Djeca su pljeskala, znam, ne priči i   
meni, nego svojoj učiteljici.</p>  
<p><span class="pageno"><a name="129" id="129">{129}</a></span> <img src="/00001/dragoje_lukic/174.jpg" border="1" height="446" width="300"></p>
<p><img src="/00001/dragoje_lukic/175.jpg" border="1" height="437" width="300"></p>
<p>Milka i Petar Petrović, sestra i brat, rođeni u Kadinom Jelovcu kod   
Bosanske Dubice, kao djeca su doživjeli Kozaru, ustaški logor na Cerovljanima   
i smrt najdražih, kada je Milka imala 13 a Petar 8 godina. Majku Bosu, uhvaćenu   
u kozarskom zbjegu sa petoro djece, ustaše su ubile u Jasenovcu, a njenu djecu   
deportovali u selo Prokop kod Garešnice. Oktobra 1942. godine slavonski   
partizani su im pomogli da se vrate na Kozaru. Sestra Ruža, malo starija od   
Milke, nosila je petogodišnjeg Branka, Milka trogodišnju Koviljku, a Petar je   
išao sam. Kada su se vratili na zgarište rodne kuće, djeca su im pomrla na   
rukama. U ljeto 1943. Milka je postala skojevka, a Petar — pionir. Čitav rat   
su proveli u Moštaničkoj omladinskoj brigadi i učestvovali u svim njenim   
radnim akcijama. Ona im je bila i dom i porodica.</p>  
<p>— Milkin osmijeh upućen je ćerki Dragani, rođenoj 1954. godine.</p>  
<p>— Petar Petrović, hrabri kozarski pionir, fotografisao se prvi put 1946.   
godine.</p>
<p><img src="/00001/dragoje_lukic/177.jpg" border="1" height="440" width="300"></p>
<p>Pioniri, vojska čudnovata: Gojko Vukadinović, rođen 1929. godine u selu   
Malom Palačištu, bio je prvi pionirski rukovodilac u svom selu. Po uzoru na   
oca Petra, prvoborca iz Udarnog bataljona, i Gojko se rano počeo baviti   
ozbiljnim ratnim zadacima. U petnaestoj godini bio je član SKOJ-a i pisao   
pjesme partizanske, a u šesnaestoj je postao član KPJ. U kozarskoj ofanzivi su   
majku Jovanku i četvoro djece — Anku, Radoja, Stanu i Stanka, jedno drugom do   
uva, strpali u logor na prijedorskoj ciglani, Stanko, najmlađi brat, umro je u   
logoru, u majčinom krilu. Gojko, najstarije dijete porodice Vukadinović, nije   
se dao zarobiti. Na proboj obruča pošao je sa Udarnim bataljonom, ali nije prošao.   
Sklonio se u maskiranu zemunicu u Dubokom jarku, preko njega su prešli streljački   
strojevi, ali ga nisu otkrili. Danas Gojko Vukadinović živi u Sarajevu,   
istaknuti je društveno-politički radnik i funkcioner u Skupštini SR BiH. <b>(Dole   
desno)</b></p>
<p><img src="/00001/dragoje_lukic/176.jpg" border="1" height="453" width="300"></p>
<p>Anka Hrvaćanin iz Rogolja kod Bosanske Gradiške imala je osam godina kada   
je doživjela kozarsku ofanzivu 1942, bombardovanje zbjega u Gornjim   
Podgradcima, pogibiju oca Milana, prvoborca, i ustaške logore. O stradanju   
porodice i svom „hodu po mukama“ Anka kaže: „U dugoj koloni koju su ustaše   
sprovodile u logor, moja majka Jovanka vukarila je nas četvoro djece: dvogodišnju   
Milenu nosila je na rukama, a najviše strahovala za petogodišnjeg Veljka,   
jedinca sina. Ja i moja sestra Stevka držale smo se za ruke i mogle smo ići   
same. Kada su nas zaustavili u Mlaki, ustaše su nam oduzele sve što smo imali.   
Tu je mami na rukama umrla mala Milena. Onda su odvojili nas djecu, a kada su   
otimali Veljka, moja majka je kidala svoje kose. Tu su oboje stradali. Mene i   
sestru su odvukli u Jastrebarsko. Tamo smo mnogo propatile. Časne sestre su nas   
tukle i prisiljavale da učimo ustaške pjesme. U logoru smo dugo ostale, sve do   
1944, kada nas je izvukla Savka Hrvaćanin i odvela na Kozaru. Brzo smo se   
oporavile i uključile u rad pionirske organizacije. Kao ratno siroče završila   
sam gimnaziju i vojno učilište za geodetske oficire“.</p>  
<p>— Anka Hrvaćanin Milanović danas živi u Beogradu i radi u Geografskom   
institutu JNA.</p>  
<h3 align="center"><a name="vujic" id="vujic"></a><span class="pageno"><a name="130" id="130">{130}</a></span> 
<b>Pismo Milutina Vujića</b></h3>  
<p>„Dragi moj prijatelju! Pročitao sam knjigu „Rat i djeca Kozare“. Mi,   
tvoji drugovi, dugujemo ti zahvalnost za tvoje uporno i uspješno traganje.</p>  
<p>Rijetko se susrećemo, pa i tada — sve što kažemo jedan drugom sastoji se   
od pozdrava i brzog rastanka. Uvijek sam mislio da je tako bolje. Stekao si   
utisak, osjećam to, da me malo interesuje ono što si napisao. Ne, dragi, moj,   
nije tako. Sve sam pročitao. Ćutao sam, Pokušaću da ti objasnim zbog čega.   
Ti ćeš to shvatiti, znam, dragi moj.</p>  
<p>Prestao sam govoriti o svom djetinjstvu negdje početkom pedesetih godina.   
Bio sam gimnazijalac u Banjoj Luci. Živio sam u domu ratne siročadi. Znali su   
kud sam sve prošao za vrijeme rata, pa su me odredili da idem u jednu osnovnu   
školu i govorim djeci o našem — tvom i mom djetinjstvu. Išao sam uz jednog   
potpukovnika koji je govorio o Sutjesci. On je to činio sa lakoćom i iskustvom   
ratnika. Došao je red na mene. Znao sam šta želim reći, ali u svom pričanju   
nisam otišao dalje od Kulskog jarka nadomak Gradiške, kada su me kundakom   
gurnuli od oca za čije sam se noge rukama hvatao. Tu je bio kraj mojem   
kazivanju. Odjednom sam izgubio kontakt sa djecom, nikoga nisam vidio, ništa čuo.   
U magnovenju su se u moje misli uselile one strašne slike prošlosti. Osjetio   
sam opor bol u grlu i grudima, Stari ratnik me pomilovao pred djecom i njihovim   
učiteljima. Kad smo Izišli iz škole, on mi reče: „Dobro si govorio. To što   
si zaćutao i što te steglo, oni su shvatili.“</p>  
<p>Tako je to bilo, dragi moj. Rekao sam sebi da neću govoriti, jer — šta će   
biti ako se kad ponovo usudim, a kraj mene ne bude čovjek kao što je bio ovaj   
potpukovnik.</p>
<p>Pa ipak, poslije šesnaest godina još sam jednom progovorio, Bio sam tada već   
profesor i imao lijepa iskustva sa djecom. U Bosansku Dubicu su došli dr Zlatan   
Sremec i još nekoliko drugarica. Ti znaš šta su oni učinili za naše male   
drugove i željeli su da posjete jednu osnovnu školu. Naša dobra drugarica   
Bora Batoz je predložila da ih ja vodim. Ni danas ne mogu prežaliti zašto sam   
na to pristao. Vodio sam ih na Knežicu. Govorili su malim Kozarčanima o djeci   
Kozare. Vratili smo se u Dubicu. Željeli su susret sa gimnazijalcima čiji sam   
ja profesor. Sa mojim učenicima je bilo dosta boraca. Trebalo je da ja, bivši   
mali logoraš, predstavim te drage ljude iz Zagreba koji su u najtežim danima   
naše Kozare svojom ljudskošću i djelom kazivali šta je to bratstvo. I šta   
se desilo, dragi moj druže? Ponovilo se ono što sam doživio sa učenicima   
osnovne škole. Opet sam bio onaj mali dječak koji je plakao za ocem. Plakao   
sam, dakle. Moji su me đaci razumjeli. Oni više nisu bili djeca.</p>  
<p>Reći ću ti: ti si prvi kome ovo pričam. Ne kazujem to ni sinu svom,   
gimnazijalcu. On zna, siguran sam, sve činjenice iz mog djetinjstva. Volim, međutim,   
što on ne zna ono istinski bolno u svemu tome. Jer, kako da mu objasnim zbog čega   
odustajem svake godine od puta u Jastrebarsko. Odustao sam i tek minulog ljeta,   
mada sam se obradovao pozivu.</p>  
<p><img src="/00001/dragoje_lukic/178.jpg" border="1" height="298" width="300"></p>
<p>Milutin Vujić nerado govori o onom što je kao desetogodišnji dječak doživio   
u kozarskoj ofanzivi i ustaškom logoru Jastrebarsko: oca su ubile ostaše u   
Kulskom jarku, na putu za logor, bez majke je ostao ranije, a sestra Dušanka se   
izgubila u metežu. Na njegova nejaka pleća svalio se teret brige za maloga   
brata Dušana. Kada su partizani, 26. avgusta 1942, oslobodili djecu iz logora u   
Jastrebarskom, Milutin nije mogao poći s njima, a ostaviti bolesnog brata u   
logorskom paklu. I iz sela Gola kraj Koprivnice, gdje je dočekao kraj rata,   
nosi tužne uspomene: od eksplozije mine dva kraća prsta na svojoj ruci i smrt   
Mile Šuvaka, starijeg druga iz logora, koji mu je mnogo pomogao onda kada je   
preživjeti značilo podvig. — Fotografija, prva u slobodi, snimljena u jednom   
od domova ratne siročadi i faksimil logorskog kartona: Milutin Vujić, profesor   
jugoslovenske književnosti, danas istaknuti društveno-politički radnik i   
direktor obrazovnog centra u Laktašima kraj Banje Luke. <span class="pageno"><a name="131" id="131">{131}</a></span></p>  
<p><br>
</p>
<p><a href="/00001/dragoje_lukic/379.jpg"><img src="/00001/dragoje_lukic/379_tn.jpg" border="1" height="210" width="300"></a></p>
<p><img src="/00001/dragoje_lukic/179.jpg" border="1" height="444" width="300"></p>
<p>Petar Bjalajac je rođen 1934. godine u selu Sovjaku pod Kozarom. Oca Božu   
strijeljale su ustaše na riječici Jablanici novembra 1941. zajedno sa još 160   
seljaka iz tri potkozarska sela. U ofanzivi na Kozaru, u ljeto 1942, i njegova   
je porodica rasturena kao i sve druge iz rodnog Sovjaka. Majku Milku, brata Uroša   
i sestru Anku ubile su ustaše u Jasenovcu, dok su Petra i nešto starijeg Vladu   
odvukli u logor Jastrebarsko kraj Zagreba. Kada su partizani, 26. avgusta 1942,   
oslobodili iz logora odrasliju djecu i odveli Vladu u Bosansku krajinu, Petar je   
ostao u logoru i život mu je visio o koncu. Spasili su ga aktivisti Crvenog   
krsta kada su ga smestili u jednu porodicu u Škrinjarima kod Križevaca gdje je   
i dočekao prve dane slobode. Juna 1945. vratio se u Sovjak i na zgarištu rodne   
kuće našao brata Vladu, mladog partizana. Poslije rata, kao i većina njegovih   
vršnjaka u Potkozarju, rastao je i školovao se u domovima ratne siročadi.   
Završio je učiteljsku školu, i kao mlad učitelj radio u Velikoj Kladuši,   
ali stalno je želio da služi u JNA. Onda je jednog dana otišao u Vojnu   
akademiju i ostao u njoj. Pored akademije završio je i Visoku vojno-političku   
školu. Deset godina je proveo u neposrednoj pratnji druga Tita.</p>  
<p>Petar Bjelajac, potpukovnik JNA, danas živi i radi u Beogradu. <span class="pageno"><a name="132" id="132">{132}</a></span></p>  
<p>Mogu li sinu i drugima pričati kako sam se sa sestrom i bratom, mlađim od   
mene, držao za noge ocu i kako su nas kundakom odvojili od njega. Oca nikada više   
nisam vidio. Majka je već bila mrtva. Išli smo u koloni — Bosanska Gradiška,   
Jablanac pa Jasenovac. Zbili su nas u stočne vagone. Sa oznakom oko vrata brat   
Dušan i ja smo krenuli u Jastrebarsko. Sestru Dušanku smo izgubili.</p>  
<p>Morao bih reći kako sam se u Reci kod Jastrebarskog razbolio. Iznijeli su me   
među one po koje je dolazila konjska zaprega i odvozili ih u zajedničku   
grobnicu. Moj brat stričević, Marijan, imao je petnaest godina. Izvukao me   
odatle i sakrio u slamu. Sjećam se početka bolesti — otekle i noge i ruke.   
Izgubio sam sluh. On je odnekuda donosio neko tijesto u džepovima. Hranio me.   
Ostao sam. Ostao sam i onda kada ste vi otišli sa partizanima.</p>  
<p>Bila je jesen kada sam se malo oporavio. Vratili su nas u Zagreb. Znaš kakvi   
smo bili — kost i koža, svrabljivi, bolesni. Osjetio sam da poslije kupanja   
nestaju oni koji su imali svrab. Svoga maloga brata, punog svraba, uveo sam u   
klozet i iz šolje grabio vodu, kvasio mu kosu kako bih mogao reći da se on već   
okupao i strepio da ga ne odvoje.</p>  
<p>Mogu li nekom da kažem kako sam živio kod jedne dobre žene, starice, na mađarskoj   
granici, kod Koprivnice. Kako sam tu jednom doživio užasan strah. Partizani su   
na ovaj prostor satjerali ustaše 1944. godine. Stanovali su po kućama. Kod   
starice se nastanio ustaški oficir, Zovko se zvao. Jednom se vratio sa još   
dvojicom. Pijani su bili. Kad sam ušao u kuću, ustaša je izvadio nož i   
zapjevali su: „Bježte, Srbi, eto Francetića...“. Znali su ko sam. Bježao   
sam, a noge su klecale. Životinjski su se smijali...</p>  
<p>U selu Gola, kraj granice, bile su postavljene mine. Mi smo naučili da ih   
demontiramo kako ne bismo ginuli ni mi ni stoka koju smo čuvali. Spretni Mile   
Šuvak iz Gašnice, nešto stariji od mene, jednom je tako demontirao minu,   
stavio je pod mišku i pošao po drugu. Jedna od njih je eksplodirala. Marko   
Trivić, Milivoj Slijepčević, Branko Šuvak i ja stajali smo blizu. Kada se   
slegla prašina, Mile Šuvak je bio mrtav, a Marko Trivić ranjen. Od tih ratničkih   
„igara“ i sam nosim uspomenu — dva kraća prsta na ruci.</p>  
<p>Po završetku rata nadao sam se očevom povratku. Kako da kažem nekome na   
kakav surov način sam naučio da se djeci ne može lagati. Stric se vratio iz   
logora u Njemačkoj i našao svoja dva sina i kćerku. Tješio me da će moj   
otac doći iz Njemačke. Osjećao sam da stric krije surovu istinu. On je znao   
da je otac ubijen u logoru. Ja sam plakao od bola.</p>  
<p>To i mnogo šta drugo nosim u sebi, dragi moj. A poslije rata — dječji   
domovi za ratnu siročad. Najprije u Sloveniji nekoliko domova, zatim Sarajevo,   
Visoko, Turbe, Travnik, Bosanska Gradiška, a najduže u Banjoj Luci. Završilo   
se to u Studentskom gradu u Beogradu.</p>  
<p>Dosta o tome.</p>
<p>Viđam te na svečanostima kada se proslavljaju jubileji. Podgradci,   
Mrakovica, Milića gaj, Palež, Lamovita, Stara Gradiška. Ti sigurno znaš zbog   
čega ja na tim svečanostima izgubim one sa kojima sam došao. I nikad se ne   
vratim sa njima. Kad se postroje stari ratnici, ja izgubim osjećaj za prostor i   
vrijeme i sve oko sebe. Krenem nekud mahinalno naprijed, prema tim ljudima.   
Otkrio sam zbog čega je to. To ja idem k njima zato što sam 1942. godine ostao   
u Jastrebarskom kada su vas oslobodili hrabri partizani Četvrte kordunaške   
brigade.</p>
<p>Našao si moj logorski karton. Vidjeću ga...</p>  
<p>Voli te i pozdravlja tvoj drugar Milutin Vujić,</p>  
<p>Laktaši, 4. oktobra 1979.“</p>  
<p><img src="/00001/dragoje_lukic/180.jpg" border="1" height="400" width="300"></p>
<p>Boro Pejčinović, iz sela Miloševaca kod Laktaša, imao je 14 godina kada   
se sa dvanaestoro članova svoje porodice našao u ustanku 1941. Ispit ratničke   
zrelosti je položio na delikatnim kurirskim zadacima u održavanju veza između   
partijskih ilegalaca u okupiranoj Banjoj Luci i Crnovrškom partizanskom četom.   
Bio je i borac Prve proleterske brigade kada se ona nalazila u srednjoj Bosni i   
kurir štaba Pete kozarske brigade. Kraj rata ga je zatekao u 53 diviziji u činu   
poručnika. Danas je pukovnik JNA i urednik u Vojnoizdavačkom zavodu. Živi u   
Beogradu.</p>
<p><img src="/00001/dragoje_lukic/181.jpg" border="1" height="378" width="300"></p>
<p>Božidar Đurica, rođen 1928. godine u Banjoj Luci kao sedmo i najmlađe   
dijete Đorđa Đurice, pripadnika plejade banjalučkih naprednih učitelja. Čitava   
njegova, porodica, četiri ćerke i tri sina, rano su se uključili u   
narodnooslobodilački pokret. Gordanu, učiteljicu u Međeđi pod Kozarom ubile   
su ustaše u Staroj Gradiški 1942, Nebojša je poginuo u bici za oslobođenje   
Prijedora 1944, a Aleksandar je prošao čitav borbeni put Pete kozarske   
brigade. I Nada, Stojanka i Tankosava bile su na partizanskom ratištu i radile   
u raznim ustanovama ZAVNOBIH-a. U napadu na Banju Luku, uoči nove 1944. godine   
i Božidar je postao partizan. Kraj rata je dočekao u štabu Petog korpusa   
pored legendarnog Slavka Rodića. Prva posljeratna decenija protekla je u školovanju   
i radu u Upravi državne bezbednosti, a onda se Božidar posvetio novinarstvu   
svojoj ljubavi iz gimnazijskih dana. Danas je dopisnik TANJUG-a iz NR Kine.   
Fotografija je iz oslobođene Banja Luke, aprila 1945. godine.</p>  
<h3 align="center"><span class="pageno"><a name="133" id="133">{133}</a></span> <a name="legende" id="legende"></a><b>Legende   
u parku</b></h3>
<p>Znam da mi moji ratni drugovi neće zamjeriti što sam tog popodneva dugo 
stajao nad jednom otvorenom crnom kutijom i šačicom sitnih, izlomljenih 
kostiju. U ruci sam okretao taj mali srebrni prsten koji je skinut danas, 
poslije toliko godina, sa tanke kosti njenog prsta. Gledao sam ga i pokušavao 
da u njemu otkrijem nešto više od obične uspomene. Plavi kamen prstena 
svijetlio je sada u mojim rukama, obasjan zracima julskog dana. On neće biti 
opet sahranjen, kao što ni uspomena na nju nikada više neće biti pokopana.</p>
<p>Radmila, partizanka iz Pakraca. Borac Jedanaeste krajiške brigade, poginula 
u januaru 1944. godine. Toliko se o njoj pouzdano zna.</p>
<p>...Bila je mlada i lijepa djevojka, krupnih, plavih očiju. Nosila je bogate, 
duge pletenice. Njih je nekada pridržavao ovaj malo povijeni, izlomljeni češalj, 
koji je sa kosom zajedno bio sahranjen. Još rano, kao učenica, došla je u 
brigadu da se bori...</p>
<p>Ove riječi su dopirale do mene, kao daleki odjeci. Koga je ostavila djevojka 
u svom rodnom gradu? Ima ti majku, brata, dragog, i znaju li oni gdje je i kada 
njihova Radmila poginula?</p>
<p>Na ta pitanja niko nije mogao da odgovori, kao ni ovaj mali srebrni prsten 
bez slova i datuma.</p>
<p>Posljednja ratna zima još se zadržavala pod Kozarom. Snijeg je na malim 
proplancima tek ponegdje bio okopnio. Svitalo je prohladno jutro, a sunčevi 
zraci jedva su se probijali kroz granje starih kestenova i, izlomljeni na 
bisernom i nju, prosipali se po zemlji.</p>
<p>Tog praskozorja bolno je zaječala ova legendarna šuma, zaječala ko zna po 
koji put. Jer, Kozara je izdržala više od sedam neprijateljskih ofanziva. 
Rijetki stanovnici sela ispod planine istjerani su bosi još jednom na mraz. Žene 
i djeca su zanijemili. Odraslih ljudi u selu nije bilo.</p>
<p>Čerkezi u službi Nijemaca na pomamnim konjima počeli su da izvode svoj 
posljednji ratni ples. Gađali su u galopu starce i grohotom se kikotali. Pucali 
su iz sedla u gomile bez otpora. Strijeljali su djecu u majčinom naručju isto 
onako kao što su to radile i ustaše onoga ljeta 1942. Sa divljom pjesmom vršili 
su smotru mrtvih.</p>
<p>A plamen je gutao preostale krovove.</p>
<p>Radmilu su uhvatili u kući Bogdana Borojevića. Djevojka je bila došla 
ovamo poslije noćne akcije da se odmori. U nju nisu pucali. Izboli su joj grudi 
sabljama, onda je izgazili konjskim kopitama. U dvorištu kuće koja je 
dogorijevala tog jutra nije prekinuta nit samo njenoga života.</p>
<p>Kada su strijeljali Stoju Gogić, majka je trogodišnjeg sina Miću odgurnula 
u snijeg. Našli su ga i ubili zajedno sa djecom Sladojevića — Dragoljubom od 
sedam, Ostojom od pet i Nenadom od tri godine. Tu su bili i njihovi vršnjaci, 
još nedorasli za osnovnu školu, Zdravka, Stajka i Ratko Šukalo. Samo su Anka 
i Jelka Bavrlić bile nešto starije od njih. Osmogodišnju Nevenku Čikić 
ubili su u šumi Gavranuši. Uhvatili su i Jelenu Tomić, četrnaestogodišnju učenicu 
i skojevku. <span class="pageno"><a name="134" id="134">{134}</a></span> Kada su 
u njenim njedrima pronašli partizansku pjesmu koju je sama napisala, dugo su je 
mučili i onda ubacili u badanj vodenice na Lubini.</p>
<p>Sa vriskom su uletjeli i u dvorište Stojana Sitničića, dobrovoljca sa 
Solunskog fronta. U njegovu prostranu kuću i druge staje okolo sklonilo se pet 
porodica iz sela Podgradaca čije su kuće već bile izgorjele. Prvo su ubili 
domaćina i domaćicu, Stanoja i Rosu Sitničić i njihovu jedinicu, sedmogodišnju 
Stanu. Onda su strijeljali Mariju Radulović sa troje djece: Draginja je bila 
djevojka, Miloš je imao šest, a Mirko tri godine. Vukosava Mirković, 
bajonetima izbodena, preklinjala je da ne kolju djecu. Nisu je poslušali. 
Jedanaestogodišnju kćerkicu Maru prvo su mučili i, onako unesrećenu, bacili 
kraj majke. Strijeljali su i jedinca sina, Mirka, u sedmoj godini i pucali u 
trogodišnju Rosu u kolijevci. Srušili su kraj bunara i Pavu Mirković sa troje 
njene djece: Nikola, Boro i Milica imali su tada ukupno deset godina. I tako 
redom, od kuće do kuće, išli su i ubijali sve pred sobom.</p>
<p>Uzan put prolazi kroz ovo selo prema Mrakovici i gubi se gore u planini. Tada 
niko nije znao da će Sedmi kilometar na tom putu postati legenda.</p>
<p>Snijeg je u planini bio dubok. Samo jedna uska prtina krivudala je između 
drveća okićenog injem. Kolona djevojaka s mukom se probijala tom prtinom. 
Kolonu su pratila i tri pionira. Privlačile su ih tajne Kozare i partizani — 
jedino o čemu su tada slušali i o čemu su drugima znali da pričaju. Dan je 
bio sunčan i najavljivao skoro proljeće. Trinaest djevojaka u koloni, zaprćenih 
torbama i hranom koju su nosile u partizansku bolnicu u Bukovici, zaobišlo je 
napuštenu lugarsku kućicu na Sedmom kilometru. Tada je kolona iznenada morala 
da stane. Bila je opkoljena, na prtini kroz snijeg, vojnicima na konjima. Stoja 
Zmijanjac, sekretar Skoja, koja je na čelu kolone nosila crvenu zastavu, vikala 
je djeci da bježe. Ali, sve je već bilo dockan.</p>
<p>Čerkezi su pucali u djevojke. Njihovu crvenu zastavu istrgli su zajedno sa 
njedrima sekretara Skoja. Djevojka je pokušala da tako sakrije zastavu svoga 
aktiva kada je vidjela da su opkoljene.</p>
<p>Pionire su takođe strijeljali.</p>
<p>Strijeljan je jedan skojevski aktiv na svom posljednjem zadatku, uništena 
sva mladost sela Grbavaca, jednog od partizanskih gnijezda pod Kozarom. Svi su 
pali onoga jutra kada je neprijatelj posljednji put došao na Sedmi kilometar. 
Na izgaženom i crvenom snijegu ležale su zagrljene sestre Persa i Živka Ilisić. 
Lica su im bila modra, a na čelu izrezane petokrake zvijezde. Grlo Stojice 
Zmijanjac bilo je presječeno<br>
<span style="margin-left: 0.5em;">i grudi izbodene. Stoju Malešević iskidali 
su vezanu za konjske repove.</span><br>
Imala je guste pletenice koje je pridržavao malo povijeni češalj. Milka Ilisić 
nije ni pronađena, već samo dijelovi njene iskidane odjeće i parčad crvene 
zastave.</p>
<p>Mladići i djevojke iz drugih sela pod Kozarom podigli su ovdje česmu 
poslije rata. Na njoj je i ploča od bijelog mermera.</p>
<p>Kada naiđete kroz ovaj veliki park, stanite na izvoru kraj ploče, kao što 
i ja uvijek stanem. Ovdje ćete, vjerovatno, uskoro pročitati na spomeniku i 
zapis Branka Ćopića:</p>
<p>„Bile ste skromno poljsko cvijeće, zablistale besmrtno u rumenoj rosi 
slobodarske zore. Pokosi vas iznenada divljački nalet okupatorskih dželata. Počivajte 
mirno u svojoj rođenoj zemlji.“</p>
<p>Vidjećete i četrnaest imena uklesanih u tvrdi granitni kamen, da ih nikada 
i nikakvo vrijeme ne izbriše. Sestre Ilisić ovdje leže zajedno: Zorka je 
imala 20, Milka 18, Živka 16, Nada 14 godina. Persa i Živka, njihove sestre od 
strica, bile su istih godina. Draginja Rašković nije imala punih 18, a njen 
brat Jovo 15 godina; Milja i Zorka Radić, sestre, i Marija Zarić bile su nešto 
starije. Stoja Malešević imala je 19, a njen brat Mićo samo 12 godina. 
Stojica Zmijanjac, čije su pletenice ovdje pokopane, imala je 17 godina.</p>
<p><span class="pageno"><a name="135" id="135">{135}</a></span> <img src="/00001/dragoje_lukic/182.jpg" border="1" height="209" width="350"></p>
<p>Omladina Kozare ulazila je dobrovoljno, smjelo i odvažno u nezapamćeni 
ljudski pakao. Takav je bio i skojevski aktiv Grbavaca koji je pao herojskom smrću 
11. januara 1944. godine na svom posljednjom zadatku. Toga dana su Čerkezi, u 
službi Vermahta, izvršili jedan od najmonstruoznijih zločina pod Kozarom. 
Djevojke su prvo silovali i onda, zajedno s pionirima, strijeljali. Njihova 
mrtva tijela izgazili su konjskim kopitama.</p>
<p><img src="/00001/dragoje_lukic/184.jpg" border="1" height="436" width="300"></p>
<p>Draginja Rašković, jedna od trinaest skojevki, hrabro se borila do kraja. 
Na mjestu zločina je pronađena sa isječenim rukama i izbodenim tijelom. <b>(Dole 
desno)</b></p>
<p><img src="/00001/dragoje_lukic/183.jpg" border="1" height="450" width="300"></p>
<p>Milka Ilisić, nije imala 18 godina kada su je, sa tri njene sestre, 
skojevke, masakrirali čerkezi na Sedmom kilometru pod Kozarom.</p>
<p><span class="pageno"><a name="136" id="136">{136}</a></span> U sjenci starog 
kamenog grada, gdje Vrbaska pravi veliku okuku, stoji njihova česma. Djevojke 
su okolo zasadile cvijeće. Majka Simeuna, u crnini, sa partizanskom spomenicom 
na grudima, često je dolazila na česmu i umivala svoje ispaćeno lice vodom iz 
kamena.</p>
<p>Grupe dječaka šetaju kraj česme novim omladinskim putem sve gore do sačuvanih 
partizanskih baraka pod Mrakovicom. Sjutra će oni ovdje pretvoriti rijeku u 
jezero, podići centar za sport i razonodu i omladinski dom što će ga 
posvetiti kozarskom Skoju.</p>
<hr style="width: 45%;">
<p>U dugoj aleji starih kestenova leže njihove kosti: „Radmila, partizanka iz 
Pakraca, poginula 1944. kao borac Jedanaeste kozarske brigade“ — piše na 
ovoj kamenoj ploči i onom natpisu u podgradačkom spomen-muzeju ispod malog 
srebrnog prstena.</p>
<p>Posjetilac koji se prošeta i dalje alejom pročitaće još mnogo imena 
uklesanih na pločama, česmama i spomenicima. Svi koji tuda prođu saznaće da 
je Božo Radić iz Sovjaka poginuo na Ćelinovcu 1943. u borbi sa ustašama, a 
Savo Jagodić nešto kasnije, paleći njemačke kamione u Barajima; Mihailo 
Vuković, Stanko Radaković, Mirko Zec, Dragan Serdar i Stanko Đurić poginuli 
su još 23. septembra 1941, kada su Podgradci prvi put oslobođeni. Ilija 
Pavlović, borac Jedanaeste brigade, poginuo je na banjalučkoj cesti, a Simo 
Babičić na Grmeču, za vrijeme četvrte ofanzive.</p>
<p>Kraj seoskog puta u Bistrici, u avliji Stojana i Vase Rakasa, nalazio se 
bunar. Danas ni kuće ni bunara nema. Umjesto njih stoji mali spomenik sa 
zapisom: „Ovdje su Nijemci i ustaše ubacili u bunar 30 ljudi, žena i 
djece.“ Nešto dalje odavde, pod Prosarom, u stijenu je uklesana druga ploča: 
„Dvadeset pet raskomadanih djevojčica i sedamdeset pet izmrcvarenih majki 
zakopano je u ovu grobnicu.“ A dolje u ravnici gdje se spajaju kozarske rječice 
Vrbaska i Jablanica, u samom trouglu raskrsnice puteva za Bosansku Dubicu, Gradišku 
i Gornje Podgradce, čitava je poljana prekrivena mermernim pločama i uklesanim 
imenima poginulih boraca. Jedan mali obelisk i ploče rasute po travi svjedoci 
su žestine bitaka iz velike fašističke ofanzive u ljeto 1942. što su vođene 
u odbrani „Petnaestog kilometra“ i čitavog Potkozarja.</p>
<p>Zbog njih i Kozare podignuti su ovi spomenici, spomen-ploče i obelisci. 
Dolaze ljudi iz daleka i dugo stoje na onom širokom platoi podgradačkog 
Spomen-parka, pred monumentom „Bitka Kozare“, diveći se ispletenoj arabeski 
uobličenoj u granizonu rozetu što ju je Tone Svetina, slovenački skulptor i 
književnik, pisac čudesnog romana „Vučići Kozare“, izatkao od trofejnog 
oružja i Kozari poklonio. Posetilac koji se malo udalji od podgradačke ceste 
prema Bukovici i Ogorelic i dođe do zaseoka Pejića, doživjeće još jedan 
spomenik ovog snažnog umjetnika. Na visokom postolju od puščanih cijevi uzdiže 
se, u težnji da poleti ka Suncu, jedna „Ranjena ptica“. Ona je sjećanje na 
djecu Kozare kojoj su fašistički zlikovci sasjekli krila i prije nego što su 
mogla da iziđu iz svojih gnijezda.</p>
<p>Na istom brežuljku gdje stoji „Ranjena ptica“, na Jokinom brdu srešćete 
i jednog dragog čovjeka koji nije Kozarčanin. Ali, Marino Zurl, zagrebački 
književnik, pisac zbirke pripovjedaka „Tri jablana“ i potresne poeme 
„Joka, kći kozaračka“, ne može bez Kozare. To je</p>
<p><span class="pageno"><a name="137" id="137">{137}</a></span> <img src="/00001/dragoje_lukic/185.jpg" border="1" height="459" width="300"></p>
<p>Od 10. septembra 1972, kada je drug Tito svečano otkrio spomenik na 
Mrakovici, ovaj kozarski vis ne zna za samoću. Odavde ljudi šalju poruke 
svijetu da se Kozara ne ponovi.</p>
<p>— Dušan Džamonja: Spomenik na Kozari.</p>
<p><span class="pageno"><a name="138" id="138">{138}</a></span> onaj Marino što 
sa „Arenom“, a u posljednje vrijeme i banjalučkim „Glasom“, već 20 
godina neumorno traga za izgubljenom kozarskom djecom i dovodi ih na rodna ognjišta. 
Prva je bila Joka, kći kozaračka, zatim Uroš Slijepčević iz Turjaka. Za 
njima je došla „Sto pedeset osma“ — Mika Bundalo iz Međuvođa. Potom su 
se pojavili Slobodan Subotić iz Miloševa Brda i jedan „Gradišić“ — 
Jovo Jeftenić iz Grbavaca. Najzad je došla i Nada Šinik iz Podgradaca.</p>
<p>Marino Zurl sa Jokinog brda pod Kozarom odakle se visoko uzdiže „Ranjena 
ptica“ pouzdana je javka s prepunim poštanskim sandučetom. On i dalje otvara 
nove dosijee s neugaslom nadom da će pronaći i onaj podatak „iza zida“ i 
otkriti radost i sreću izgubljenog djetinjstva.</p>
<p>I tako, svuda redom, po selima i voćnjacima, po šumama i pašnjacima, 
bijele se ploče i spomenici. Oni svijetle sa Kozare. Izdaleka se vide.</p>
<p>Jer, Kozara je cijela — jedna velika svjetiljka.</p>
<p>Bilo je veče. Osvrnuo sam se još jednom na aleju pod kestenovima. Ostala je 
prekrivena cvijećem i svjetlošću iz malih reflektora u kojoj se kupa i 
spomen-dom „Lepa Radić“ u Gornjim Podgradcima.</p>
<p><img src="/00001/dragoje_lukic/186.jpg" border="1" height="459" width="300"></p>
<p>Kozara, planina naših rana, legendarni bastion revolucije, zasijana je 
hiljadama grobova. Po njenim selima, voćnjacima, pašnjacima i proplancima 
bijele se ploče i spomenici. Oni zrače sa ove planine. Izdaleka se vide.</p>
<p> &nbsp; </p>
<CENTER><TABLE border="1"><TR><TD><a href="106.htm"><b>Sadr&#382;aj</b></a></TD>
<TD><a href="106_3.htm"><b>Prethodna strana</b></a></TD>
<TD><a href="106_5.htm"><b>Slede&#263;a strana</b></a></TD>
<TD><a href="/"><b>Biblioteka</b></a></TD></TR></TABLE></CENTER>

</TD></TR></TABLE>

</body></html>

