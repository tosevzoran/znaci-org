<html>
<head>
<meta http-equiv="Content-Type" content="text/html; charset=utf-8">

<title>Vera Mujbegovic: TUZLA MOJE MLADOSTI</title>
<style type="text/css">
<!--
@import url(/normal.css);
-->
</style>
</head>

<body>
<b class=bigTitle>Vera Mujbegovic: TUZLA MOJE MLADOSTI</b><br>


<CENTER><TABLE border="1"><TR><TD><a href="248.htm"><b>Sadr&#382;aj</b></a></TD>
<TD><a href="248_34.htm"><b>Prethodna strana</b></a></TD>
<TD><a href="248_36.htm"><b>Slede&#263;a strana</b></a></TD> 
<TD><a href="/"><b>Biblioteka</b></a></TD></TR></TABLE></CENTER>

<p class=BELITASTER>
<table width="100%">
<tr>
<td vAlign=Top>
<p class="MsoNormal" align="center" style="text-align:center"><b><span lang="SR" style="font-size:14.0pt;mso-bidi-font-size:10.0pt;mso-ansi-language:SR">&nbsp;<o:p>
</o:p>
</span></b></p>
<p class="MsoNormal" align="center" style="text-align:center"><b><span lang="SR" style="font-size:14.0pt;mso-bidi-font-size:10.0pt;mso-ansi-language:SR">SUDBINA 
TUZLANSKIH JEVREJA<o:p>
</o:p>
</span></b></p>
<p class="MsoNormal" align="center" style="text-align:center"><b><span lang="SR" style="font-size:14.0pt;mso-bidi-font-size:10.0pt;mso-ansi-language:SR">&nbsp;<o:p>
</o:p>
</span></b></p>
<p class="MsoNormal" align="center" style="text-align:center;line-height:150%"><b><span lang="HR" style="font-size:14.0pt;mso-ansi-language:HR;mso-bidi-font-style:italic">&nbsp;<o:p>
</o:p>
</span></b></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U Tuzli je, pored ostalih,<span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>imala svoj zavičaj, živela i radila, jedna relativno mala i živahna 
jevrejska skupina od pedesetak porodica, sa oko 325 članova. Time je živopisni 
kolorit našeg grada bio upotpunjen evropskim elementom pismenih, civilizovanih 
i u trgovačkom smislu veoma sposobnih ljudi čiji se uticaj osećao u društvenom 
životu grada. <o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Prema popisu gradjana jevrejske veroispovesti upisanih u matične knjige 
rodjenih od 1885. do 1941, 470 Jevreja ugledalo je svetlost dana u Tuzli. 
Njihovi roditelji došli su najviše iz Galicije, Madjarske, Poljske, Čehoslovačke, 
ali i iz drugih gradova – Sarajeva, Novog Sada, Osijeka i Vukovara, Zvornika i 
Brčkog. Čak i iz Orana u Alžiru došli su neki članovi porodice Pesah. O 
njihovom poreklu, naseljavanju u bosanske krajeve, kulturnom doprinosu, kao i 
njihovoj tragičnoj sudbini, svakako se može ispisati ne jedna, već više 
knjiga. Nije mi namera da ovde monografski obradjujem istorijat tuzlanskih 
Jevreja, već samo da pomenem ljude koji su sa nama živeli, kako sam ih ja 
zapamtila.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Medju prvim Jevrejima koje sam upoznala u najranijem detinjstvu, bile su 
porodice Pinto i Vaserštajn. Naš stan u nameštenoj sobi kod Jovana Simića 
nije dozvoljavao da se pozivaju gosti, pa su se roditelji s prijateljima 
sastajali u nekoj bašti, kafani u Trobegovom parku, ili na Banji, a često i u 
bašti Školske poliklinike. Haim Pinto, sin starog Pinte koji je držao kafanu 
u zgradi Ante Kamenjaševića, bio je napredni student i kao takav često se 
nalazio s ocem sve do 1933, kada je bio uhapšen i osudjen na 2 godine robije. 
Njegova sestra Erna, lepa devojka sa prekrasnom dugom crnom kosom koja joj je 
padala do ramena, često je dolazila u društvo s roditeljima, pa me je nekada 
vodila u šetnju. Pamtim nju, lepo obučenu sa žutom lisicom prebačenom preko 
ramena, i sebe u kratkoj somotskoj haljinici – neko nas je od prijatelja 
slikao naslonjene na ogradu Školske poliklinike. Ovu lepu sliku, mnogo decenija 
kasnije uveličala sam i poslala joj u Ameriku. Erna se kasnije udala za Ota 
Englendera, saradnika Volta Diznija i otišla da živi u Holivudu. Da bi spasila 
barem brata Haima, došla je 1939. po njega i odvela ga kod sebe, što ga je 
spasilo od sigurne smrti. Njihova sestra Nada, udata za oficira, živela je u 
Splitu, pa je samim tim, u italijanskoj zoni bila spašena. Ostali članovi 
porodice Pinto, otac, majka, sestra Laura, tetke i rodjaci, odvedeni su u logore 
smrti.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Porodicu Vaserštajn upoznala sam preko Nandora Kargera koji je s 
roditeljima često sedeo u Trobegovom parku ili u „Bristolu“. Bio je oženjen 
Bembom, ćerkom trgovca Vaserštajna čija se radnja nalazila na uglu ulice koja 
vodi od Domanijeve radnje do Kamenog suda (ne znam ime te ulice). Stari Vaserštajn 
je bio uglavnom sam u radnji, kad god sam tuda prolazila, na putu ka mojoj 
nastavnici nemačkog jezika Hildi Perović. Vaserštajn je bio stariji, sed čovek, 
uvek sa šeširom na glavi, a radnja je bila ispunjena mešovitom robom, najviše 
tekstilom. Pošto nije imala dece, Bemba me je često vodila u njihovu kuću na 
početku Konjaničke ulice. Bila je to starija solidna kuća na sprat. U stanu 
je bilo hladovito i lepo namešteno. Najviše pamtim gospodju Vaserštajn, 
Bembinu majku, kako u dvorištu „šopa“ guske. Za mene je to bio neverovatan 
prizor, jer nisam bila u prilici da nešto slično vidim. Držala je guske za 
vrat sa otvorenim kljunom i gurala im unutra kukuruz. To se radilo sa namerom da 
se guske što više udebljaju i da daju što više guščije masti. „Šopanje“ 
gusaka u dvorištu Vaserštajnovih je jedan od nezaboravnih prizora iz mog 
detinjstva. Inače, gospodja Vaserštajn je svake godine posle klanja gusaka 
slala mojim roditeljima, ocu posebno, teglu sa guščijim džigericama u masti, 
što se smatralo delikatesom. Uz to, i posebno pecivo „maces“, što je majka 
volela. U goste je kod Vaserštajnovih leti dolazila devojčica iz Sarajeva, 
dete njihovih rodjaka. Zvali su je Kokica, pravo ime ne znam. Lepa devojčica 
kao gar crne kose i bele puti, uvek sa markizetskom keceljicom preko haljine, 
vozila je kolica sa lutkom i zajedno smo šetale po Oficirskom i Trobegovom 
parku. Kokica je bila koju godinu starija od mene i ostala mi je u sećanju iz 
tog dečjeg uzrasta. Njena sudbina mi nije poznata, ali obzirom da je živela u 
Sarajevu nije mogla izbeći golgotu sarajevskih Jevreja.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Najbliži ocu i našoj porodici medju tuzlanskim Jevrejima bio je, bez 
sumnje, apotekar Milan Ajzenštajn. S njim se otac vidjao takoreći svakodnevno, 
bilo u apoteci, u „Bristolu“, a ponekad je i dolazio kod nas.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Otac je poznavao Ajeznštajnovu ženu Elzu još iz vremena svog 
gimnazijskog školovanja, pošto je s njenim bratom Karlom išao u isti razred i 
zajedno s njim maturirao. Elza, ili kako su je zvali Elzika, bila je sa svojom 
rodicom Ružom Halberštam prva žena koja je pohadjala gimnazijsku nastavu, ali 
privatno, tako da su na polugodištu i na kraju godine polagale ispite pred 
komisijom. Elza nije maturirala, dok Ruža jeste – išla je u Zagreb gde je u 
Klasičnoj gimnaziji položila maturu – upisana je u njihov Almanah kao jedna 
od prvih žena koje su maturirale. Posle Elze i Ruže u gimnaziju se upisala 
Zora Stokanović, udata Nešković, a zatim su se žene sve više upisivale.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Elzin brat, očev školski drug Karlo, otišao je 30-ih godina u Izrael 
gde je ostao do kraja života. Stariji brat Leo bio je apotekar u Iloku, obešen 
je 1942. u Vukovaru. Elzina sestra Klara, prelepa žena, udala se za Italijana i 
tako se spasila.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Apoteku „Zvijezda“ je, po kazivanju Mile Ajzenštajn, otvorio 1909. 
Elzin otac Simon Zaloscer. Pošto je bio austrijski državljanin, morao je 1918. 
napustiti Tuzlu i nije mogao da zadrži apoteku. Budući da je Milan Ajzenštajn 
još pre prvog svetskog rata stažirao kod Zaloscera, kad je saznao za ovu 
situaciju, vratio se u Tuzlu i uz veliku hipoteku otkupio je apoteku. Pošto je 
od ranije imao simpatije za Elzu, oženio se njom i godinama je držao Apoteku 
„Zvijezda“. Njegova apoteka bila je za sve nas, vrlo privlačno mesto.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Milček, kako su ga zvali, počeo se baviti fotografijom još u toku 
Prvog svetskog rata. Imao je celu kolekciju slika nemačkih topova „Debele 
Berte“. Kasnije, oko 1930, imao je kameru „Lindhof“, a 1936. kupio je 
„Lajku“, čuveni i u to doba najbolji foto-aparat koju su 1941. rekvirirale 
ustaše. Njome je snimao sve nas.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ajzenštajn nije slikao samo kćerku, prijatelje i ljude sa pijace, već 
je imao kolekcije slika sa tzv. mrtvom prirodom – bile su to predivne slike sa 
ružama u vazi ili nekim drugim cvećem. Sve te slike izradjivao je u maloj 
crnoj komori koja se nalazila sa desne strane od samog apotečkog prostora. Tamo 
sam ušla nekoliko puta – bilo je to njegovo lično, malo carstvo gde je samo 
on imao pristup i gde se mogao posvetiti svom omiljenom zanimanju.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>I</span><span lang="SR" style="font-size:14.0pt;mso-ansi-language:SR">za</span><span lang="HR" style="font-size:14.0pt;mso-ansi-language:HR"> 
središnje prostorije u apoteci bila je jedna omanja soba, lepo uredjena sa ležajem, 
pisaćim stolom i kožnim foteljama gde je Milan sedeo sa svojim prijateljima u 
podnevnoj pauzi ili predveče, gde su ćaskali i ispijali poneku čašicu. Otac 
je često svraćao kod Ajzenštajna, bilo je to njegovo omiljeno mesto za 
predah, prijateljski razgovor i poneku šalu. Uostalom, Ajzenštajn je imao 
neodoljivi smisao za humor, sam se nije mnogo smejao, ali bio je u stanju da 
zasmejava i da ismejava ljude oko sebe. Takav kakav je bio, visok, malo poguren 
i mršav, sa neizostavnim šeširom na glavi i obaveznom kravatom, ostao je u 
mom sećanju medju omiljenim likovima mog detinjstva. Kada su ratna stradanja 
prošla i kada se srećno provukao kroz rat sa ženom i kćerkom, pa se konačno 
opet vratio u Tuzlu, sretali smo se nekoliko puta u Beogradu gde sam živela s 
majkom. Nije bio jako zadovoljan posleratnim prilikama, ne toliko što mu je 
apoteka bila nacionalizovana, već odnosom ljudi. Govorio je i ponavljao je: 
„Sve bi bilo drukčije kad bih nosio fes na glavi“. U to vreme mi nije bilo 
sasvim jasno šta je mislio s tim, ali kasnije sam shvatila. Razboleo se i dosta 
brzo umro. Znam da se njegova žena kasnije žalila, što ga nije odvela u 
Zagreb na lečenje, već ga je prepustila domaćim lekarima. Njegove slike su 
nadživele njega samog i njegovu Lajku, ostale su kao uspomena na prohujalo 
vreme, kao nostalgična opomena, memento naše smrtnosti. <o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Moć i trajna vrednost Ajzenštajnovih fotografija mogla se shvatiti tek 
pošto je proteklo mnogo vremena. Kad oca više nije bilo, slike koje je njegov 
prijatelj napravio ostale su kao simboli i poziv na sentimentalno prisećanje. 
Trenuci otrgnuti od stvarnosti i vremena dopiru do nas iz davne prošlosti. U 
vreme kad ih je snimao niko od nas nije ni slutio šta će nam one jednog dana 
značiti.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>S porodicom veletrgovca Joška Vizlera nismo se družili, ali smo 
doseljenjem u Čalićevu kuću dospeli u njihov prvi komšiluk. Naš stan je bio 
direktno preko puta njihovog, naši prozori gledali su u njihove. Joško Vizler 
je renovirao tu zgradu i doveo je u odlično stanje, pošto je pre toga bila 
prilično oronula. U prizemlju je imao radnju s rakijom i drugim pićima i moglo 
ga se videti u radnji u svako doba dana. Visok, krupan čovek dobroćudnog 
izgleda s obaveznim kačketom na glavi, Vizler je bio veoma prijatan, duhovit i 
dobronameran čovek. S njim u radnji često je boravila njegova žena Giza, 
manja rastom, proseda i lepog lika žena, uvek otmeno i elegantno obučena. 
Vizlerka se kretala izmedju kuće, radnje i kuće njenih roditelja, Blatove kuće, 
gde se u prizemlju nalazila Dušekova poslastičarnica, što sam mogla da pratim 
s mog prozora – osmatračnice. Njene dve sestre, starija Švarcbergerovica i 
mladja Beba udata za šumskog inžinjera Rafu Mota, živele su u blizini. 
Vizlerova mladja kćerka Zlata, sa zlatnom talasastom kosom i pegicama na licu 
bila je oličenje prefinjene gradske devojke i učila je u našoj Gimnaziji. 
Starija Mira, visoka i tamnokosa, išla je u Trgovačku akademiju u Zagrebu i 
dolazila je kući za raspust. Leti, kad je moja rodjaka Beba dolazila iz 
Beograda, družila se sa Vizlerovim kćerkama, pa smo ponekad odlazili u njihovu 
lepu kuću. Bilo je to veselo, mlado društvo gde sam ja bila najmladji član. 
Vizlerov sestrić, Edi Hir</span><span lang="SR" style="font-size:14.0pt;mso-ansi-language:SR">š</span><span lang="HR" style="font-size:14.0pt;mso-ansi-language:HR">bajn 
je uveseljavao sve prisutne svojom pesmom uz gitaru, raznim šalama i pričicama. 
Ponekada mu je njegov ujak Vizler dozvolio da vozi staru „Lančiju“, pa bi 
nas Edi utovario u ta otvorena kola, nas možda šest-sedam, i vozio u okolinu. 
Sećam se jednog izleta prema Staroj Majevici gde smo boravili u prirodi i šetali 
po livadama. Jednom je kod Vizlerovih Edi pozvao Lekera, učenika zanatske škole 
koji se pomalo amaterski bavio hipnozom. To je za mene bio vrlo uzbudljiv i 
nezaboravan dogadjaj, kad je Leker uspeo da hipnotiše jednu od Zlatinih 
drugarica. Mene je to sve plašilo, bojala sam se takvih stvari i kad je pokušao 
da me hipnotiše, ja sam jednostavno pobegla. Leker i pored svoje veštine nije 
uspeo da izbegne sudbinu cele svoje porodice i nije se vratio iz logora.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U Gimnaziji je učila nekolicina djaka Jevreja. Bili su svi pristojni, 
uredni, lepo vaspitani i većinom odlični djaci. Ako se pogledaju gimnazijski 
izveštaji mogu se videti imena djaka – Jevreja ispisana crnim, masnim 
slovima. Kac Kurt, braća Miroslav i Moric Herman, Vlado Pokorni, Lajhter 
Stjepan zvani Pišta, Hofeneder Rudolf, Kolarić Stanislav, Roman Rukenštajn. 
Šta sam zapamtila o njima? Roman Rukenštajn s plavom kovrdžavom kosom, kao sa 
Botičelijevih slika, sin upravnika Špiritus-fabrike, dolazio je u grad ponekad 
sa roditeljima u fijakeru. Stanovali su u lepoj vili pored fabrike. Braća 
Miroslav i Moric Herman, sinovi sodadžije Hermana živeli su u ulici pored 
Sokolskog doma, uvek ozbiljni, predusretljivi i ljubazni. Njihova mladja sestra, 
Regina – Gina jedina se spasila zahvaljujući kućnoj pomoćnici koja ju je 
skrivala. Kac Kurt, mislim da je preživeo rat, odlikaš, ozbiljan i povučen, 
lepog izgleda. Lajhter Pišta, stariji djak koji je već nosio šešir na glavi, 
lepo obučen, nasmejan i vrlo društven, odnekud iz Vojvodine. Bilo je i dobrih 
i vrlo dobrih djaka, kao Sarina Romano koju sam zapamtila kao prijatnu devojku, 
rumenih obraza i sitno ukovrdžene kose, pa Ibojka Lajhter, sestra Piština, 
visoka, plava devojka starija od mene neku godinu. Sa mnom u razredu Kajon 
Moise, dečko, mislim, iz Doboja, tamne puti i sav crnpurast, lepo obučen i 
tajanstven bar za mene, bio je simpatija nekih mojih drugarica.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Fingerhut, rabin Aškenazija i veroučitelj, sitan, mali čovek ali vrlo 
simpatičan, koji je ponekad ženama u prolazu govorio: „Svaka me žena ima na 
prstu“, aludirajući na njegovo prezime „Fingerhut“ tj. naprstak. Njegov 
sin Henrik, spiker Radio-Beograda poginuo je u aprilskom ratu 1941. <o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Na glavnoj ulici, preko puta kuće Pere Stokanovića, nalazila se lepa 
radnja sa štofovima Hermana Domanjia. Otac svake godine šije novo odelo, pa mi 
zajedno s majkom odlazimo kod Domanjia. U radnji sve miriše na vunene tkanine, 
to je sve engleski uvozni štof najfinijeg sastava. Kad iznosi štofove, Domanji 
ih spretno razvija iz trube, pa onda trlja štof izmedju dva prsta ponavljajući 
uvek istu frazu: „Ovo je odlična kvaliteta, gospon doktore“. Ne znam zašto 
je kod njega kvalitet ženskog roda, ali to mi je ostalo u ušima do današnjeg 
dana. Domanji je simpatičan omanji čovek sa cvikerima i večitim šeširom na 
glavi. On je mali rastom, ali živahan i u stalnom pokretu. Pored njega je u 
radnji uvek i njegova žena, lepa starija gospodja s prekrasnom talasastom 
kosom, koja joj okružava glavu kao neka kruna i završava se u jednoj manjoj 
pundji na potiljku. Ona je tiha, neprimetna i nečujna. Ima tu i nekih drugih 
kalfi i pomoćnika, ali ih se više ne sećam. Domanji je jedan od retkih 
Jevreja koji se spasio svojom snalažljivošću, ali i srećom. Bio je sa ženom 
negde na oslobodjenoj teritoriji, pa se posle krio dok nije prošla ofanziva i 
konačno se vratio u Tuzlu. Jedan sin Hermana Domanija otišao je pre rata u 
Palestinu – Domanj je ocu pričao kako rade u nekim kibucima. Drugi sin Emil, 
poginuo je kao borac NOV-e prilikom desanta na Drvar 1944.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Na levoj strani ulice, poviše Bristola, ka prodavnici „Bata“, nalazi 
se Ciringova radnja.&nbsp;<span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ko je od dece jednom ušao u Ciringovu radnju, taj je svakako poželeo da 
udje tamo i drugi put. Raznovrsni mirisi od sapuna i kolonjske vode koja je 
stajala u velikim flašama i prodavala se na 100 ili 200 grama, širili su se po 
radnji. Tu je uvek stariji otac sa cvikerima i kačketom na glavi, raspričan i 
beskrajno simpatičan, i dve lepe ćerke, Tonka i Jozefa, jedna tanana s kovrdžavom 
kosom, svetla, i druga tamnija, punačka i glasnija. Moje simpatije bile su na 
strani one vitke i delikatne – nosila je uvek tanke svilene bluze sa suknjom. 
Obe su bile ljubazne i prijatne. Kao da im je činilo zadovoljstvo da pomažu 
ocu u radnji. Odlazak u Ciringovu radnju je za mene uvek bio prijatan doživljaj. 
Ne samo susret sa ovim ljubaznim ljudima, koliko mirisi raznih kozmetičkih 
proizvoda, a još više igračke i drugi inventar, zanimljiv i raznovrstan. Obično 
kupujem po majčinom nalogu pastu za zube „Kalodont“, šnale za kosu, sapun 
ili „Nivea“ kremu. Oni znaju moje ime, pitaju me za roditelje i pozdravlju 
ih pri rastanku.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Decu je Ciringova radnja privlačila zbog mnoštva igračaka – od šarenih 
sjajnih lopti, sve do romobila i bicikla koji su stajali uspravljeni uz tezgu.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Mislim da su stanovali negde iza radnje, ne znam. Gospodja Ciring se 
retko pojavljivala i ostala je samo njena bleda slika u sećanju. Svi zajedno su 
odvedeni na put bez povratka.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Sve prodavnice cipela u Tuzli bile su na glavnoj ulici – „Bata“, 
„Boston“, „Peko“ i „Astra“. Naviše od Hotela „Bristol“ i 
fotografske radnje „Foto Drago“, nalazila se prodavnica cipela firme 
„Astra“. Zastupnik, a u isto vreme i prodavac bio je Moric Firt. „Astra“ 
cipele bile su skuplje i kvalitetnije od „Bostona“ i „Peka“, pa su mi 
roditelji u retkim, svečanim povodima kupovali cipele kod „Astre“. Simpatični 
Firt, omanji punačak čovek, nasmejan sa zlatnim zubima i njegova za glavu viša 
žena, dočekivali su kupce sa svim potrebnim ritualom evropskih trgovaca. 
Gospodja Firt, koju smo zvali Firtovica bila je visoka, lepa žena s krupnim očima 
i bujnom kosom i nalazila se uvek s mužem u radnji. Kao par bez dece malo su se 
kretali i šetali. Zajednički su podelili tragičnu sudbinu u logoru smrti.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Jevrejski „Ferajn“ – udruženje – bio je smešten na prvom spratu 
jedne zgrade u ulici Zrinskog i Frankopana, ili kako ju je moja majka zvala 
„Mesarska ulica“, zbog nekoliko mesarskih radnji. Bilo je to redovno 
sastajalište tuzlanskih Jevreja, gde se odvijao njihov društveni život, 
kulturni i zabavni, zatim socijalne aktivnosti, pomoć siromašnijim porodicama 
i ostalo. U prizemlju zgrade nalazila se tzv. mala sinagoga – za razliku od 
velike na uglu Klosterske ulice. U ovom malom hramu obavljala su se venčanja i 
druge verske ceremonije. Šta se sve u „Ferajnu“ odigravalo, kakav im je bio 
raspored i program, nije mi bilo poznato, jer tamo nisam ulazila. Znam samo da 
su imućniji Jevreji davali priloge, kako bi se pomoglo siromašnijim, višečlanim 
jevrejskim porodicama.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U Čalićevoj kući, gde smo stanovali, u prizemlju su bile trgovine 
jedna do druge. Na samom uglu zgrade koji gleda u pravcu željezničke stanice 
smestio se trgovac Goldštajn. U radnji je pored starog Goldštajna sve više 
poslovao njegov sin koga smo zvali „mladi Goldštajn“. Bio je to visok čovek 
srednjih godina s naočarima, sličan ocu, u sivoplavoj kecelji preko odela. 
Mladi Goldštajn bio je oženjen i imao je malog sina. Nevelika radnja krcata 
posudjem, staklom i finim porcelanom, bila je omiljeno mesto moje majke.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Predmeti iz Goldštajnove radnje ulazili su u mnoge, uglavnom bolje stojeće 
kuće u Tuzli. Pored emajliranog posudja pojavilo se pred rat vatrostalno 
posudje „Jena-Glas“, zatim fini porcelan iz uvoza, najviše iz Čehoslovačke. 
Majka je ponekad dugo stajala pred izlogom, pominjala je više puta željeni 
predmet, sve dok se otac ne bi rešio da ga kupi – za Novu godinu ili njen 
rodjendan. I ja sam ponekad stajala pred izlogom, ali sam i ulazila u radnju – 
bilo je zanimljivo, a Goldštajnu nije smetalo moje razgledanje. Do rata 1941. 
majka je sakupila priličnu kolekciju posuda, činija i drugih predmeta iz Goldštajnove 
radnje od kojih su se neki sačuvali do danas. Medjutim, Goldštajnova porodica 
u celini – stara, srednja i najmladja generacija završili su tragično u 
logorima smrti.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Fašizam je medju nas uneo razne podele, medju njima i jednu dotada 
nepoznatu – podelu na arijevce i nearijevce. Kao što je svaki državni službenik 
morao da položi zakletvu ustaškoj državi, tako je isto morao da daje izjavu o 
svom nearijevskom poreklu. Negde u junu mesecu došao je otac kući i sav besan 
i ljut popunjavao je besmislenu i sramnu izjavu o svom arijevskom poreklu, ali i 
svoje žene i njihovih predaka. Prećutkivanje istine donosilo je zatvor, 
najmanje tri meseca i gubitak prava na službu i zvanje. Otac je nervozno 
ispisao ovu ponižavajuću izjavu i pokazivao nam je kao vrhunac nacističkog 
rugla i besramnosti.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Unapred je bilo jasno kakve će mere uslediti u odnosu na naše domaće 
Jevreje, pošto je to bio deo opšteg koncepta i plana o uništenju Jevreja, 
koji nije imao izuzetke. Napad na Sinagogu, lepu originalnu zgradu, na početku 
Klosterske ulice, pokazao je kakav će radikalan i bespoštedan biti udar. 
Sinagoga koja je na tom mestu stajala od 1906. godine načeta je dinamitom pošto 
su Nemci i ustaše, navodno, najpre gledali film u Gradskom kinu „Židov 
Zis“ („Der Jude Süss“), pa su onako razjareni nasrnuli na Sinagogu. 
(Sinagogu su svi Jevreji i nejevreji zvali „Templ“ – nemačka reč, što 
znači hram). Pored Sinagoge bio je još jedan manji hram i to u prizemlju 
„Ferajna“ gde su se ljudi i venčavali. Kad je Sinagoga napadnuta, izvršen 
je upad i u ovaj manji hram, demoliran je i opljačkan. Starca od 80 godina koji 
se tu nalazio, Krambergera, bacili su na pločnik, razbili ga, da bi posle kome 
umro u bolnici. Cela stvar nije bila samo u rukama ustaške države, već pre 
svega u nadležnosti glavnog vlastodršca, nemačkog okupatora, i kao takva nije 
podlegala nikakvim pokušajima intervencije ili ublažavanja kazne. Program 
njihovog uništenja bio je unapred zadat i shvaćen kao aksiom – činjenica 
koja se ne preispituje.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Medjutim, sam teror i genocid, imao je svoje faze i postupnost. Ljudi su 
najpre izbačeni iz svojih stanova, zatim su morali predati svu pokretnu imovinu 
i dragocenosti, kao i svoje radnje, a u isto vreme morali su biti obeleženi 
kako bi „arijevci“ znali s kim imaju posla. Tako su nosili žute trake oko 
rukava ili žute zvezde na reveru od kaputa. Bili su to sramni znakovi koji su 
se mogli videti iz daleka zbog jasnoće žute boje. Vodili su ih na prisilne 
radove svake vrste, do čišćenja ulica. Tako su Tuzlaci bili u prilici da na 
gradskim ulicama vide uglednog profesora matematike u Gimnaziji, Danila Saloma, 
kako čisti ulice i odnosi djubre. Žene i devojke bile su upotrebljene da peru 
i čiste njihove kancelarije i ustanove.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Medjutim, svi ovi postupci bili su samo uvod u glavni udar – 
deportaciju u nepoznatom pravcu. Istina, već u leto 1941. neki ugledni Jevreji 
bili su odvodjeni u logor, najviše u Jasenovac, i to pojedinačno. Grupni 
odlasci učestali su najviše u toku 1942. godine i tada je najveći broj 
tuzlanskih Jevreja odveden u logore smrti, a preostali su deportovani u proleće 
1943.<span style="mso-tab-count:
1"> </span><o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Ne znam da li negde u Tuzli postoji spomen-obeležje u znak sećanja na 
tuzlanske Jevreje, takodje ne znam da li su njihova imena uklesana u neki kamen, 
pošto su oni, do najmanjeg deteta, imali svoje ime i prezime.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Prvi čovek koji je izveden pred ustaški „Pokretni prijeki sud“ bio 
je Maks Rajzberg – Jevrejin, berberski pomoćnik. Na prijavu berberina 
Gulamovića Rajzberger je optužen da širi lažne glasine, navodno da će 
„uskoro Turska ući u rat“ i slično. Osudjen je kao komunista a posle 
presude ubrzo je streljan u dvorištu zatvora zvanog „Štok“. Rajzberg je 
bio tih i miran mladić, ridjokos, s pegicama na licu. Nije bio oženjen, živeo 
je s majkom koja je kasnije odvedena u logor.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Pošto su progoni Jevreja počeli već u rano leto 1941. ustaška vlast 
je naredila da svi oni moraju predati svoje radio aparate. Ajzenštajn je svoj 
moderniji i veći radio doneo kod nas, a naš starinski predao je Nemcima kao 
svoj, pošto su bili iste marke „Filips“. Više od pola godine slušali smo 
svakodnevno taj apotekarev radio, hvatao je sve evropske stanice, naročito je 
otac slušao vesti Radio-Londona. Zapamtila sam početak vesti na našem jeziku, 
s tim što je spiker, da li pre naših vesti ili posle njih, ne sećam se, 
izgovarao reči na grčkom: „Edo Londino!, „Aftoe nototelos“, i dalje 
nerazumljive reči, a na kraju je pominjao „Ora elados“, tj. po grčkom 
vremenu. Inače, vesti Radio-Londona bile su strogo zabranjene i svi su ih slušali 
sasvim utišano. Na kraju, u februaru 1942. po očevom odlasku na Majevicu, ustaše 
su odnele i Ajzenštajnov radio. U isto vreme kad su predali radio aparate i 
druge tehničke sprave, morali su da predaju sve vredne stvari, zlato, nakit i 
druge dragocenosti. Gospodja Ajzenštajn je preda mnom zamolila mamu da nam 
donese neki svoj nakit, pa da joj ga sačuvamo. Majka nije ništa htela da uzme 
s obrazloženjem da se ne zna ni šta će s nama biti, te da je bolje da to 
skloni kod neke druge porodice, na sigurnije mesto. Inače, Elza je meni 
ostavila nekoliko svezaka nota za klavir „Sang und Klang“ koje sam sačuvala. 
<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U prometnoj ulici koja vodi od Kapije ka pijaci bilo je nekoliko 
jevrejskih radnji – Danon, Hajon, Pesah. U tih nekoliko radnji sam vrlo retko 
ulazila, ne znam zašto, a ne sećam se ni robe koju su prodavali. Medjutim, 
ljudi, vlasnika tih radnji dobro se sećam, pošto su kad nije bilo mušterija 
stajali na vratima svojih radnji. Hajon, krupan čovek i Danon manjeg rasta, 
crnih očiju i kose kao i dva brata Pesaha. Jedan izrazito lep, više plav, a 
drugi nešto niži, taman – oba su bili oženjeni i sa po dvoje male dece. 
Jedan od njih se spasao s porodicom, i sa dvoje bratovljeve dece, dok je drugi 
ubijen pre nego što je dospeo u logor Jasenovac. Naročito dobro pamtim, sinove 
Hajona i Danona<span style="mso-spacerun: yes">&nbsp; </span>– obojica su bili 
sinovi jedinici. Joži Hajon, krupan, plav, razbarušene kose, simpatičan mladić, 
maturirao je u našoj gimnaziji i družio se s nama na bazenu. Berti Danon, 
crnokos, lep mladić, radio je, mislim, kod oca u trgovini. Obojica su dospeli 
na italijansku teritoriju i na taj način su se spasili. Joži je preživeo rat, 
ali je kasnije ubrzo umro u mladim godinama – njegova majka je iselila u 
Izrael – dok je Berti Danon bio u NO vojsci, u Sedmoj banijskoj diviziji, 
zarobljen od Nemaca krajem 1943. kod Petrinje i streljan.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U jednoj od ulica koje vode od Kapije ka pijaci imao je zanatsku radnju 
knjigovezac Klimpl. Krupan, plećat čovek sa dugom crnom kosom i obaveznim, 
velikim šeširom kakav obično nose umetnici, Jonas Klimpl bio je pitoreskna 
pojava u našem provincijskom životu. Bio je odličan pevač i svojim basom učestvovao 
je u horu srpskog pevačkog društva „Njegoš“, kojim je rukovodio advokat 
Stevo Milčić. Ne znam koliko je posla mogao imati knjigovezac u tadašnjoj 
Tuzli ali svakako nije bilo lako izdržavati višečlanu porodicu. Njegove kćerke 
Estera i Lenka bile su odrasle devojčice, učile su gradjansku školu, a sin 
Albin bio je još dečko. Pod uticajem njihove rodjake Fride Laufer</span><a style="mso-footnote-id:
ftn1" href="#_ftn1" name="_ftnref1" title><span style="mso-char-type: symbol; mso-symbol-font-family: Symbol; font-size: 14.0pt; font-family: Symbol; mso-ascii-font-family: Times New Roman; mso-hansi-font-family: Times New Roman; mso-ansi-language: HR" lang="HR" class="MsoFootnoteReference">*</span></a><span lang="HR" style="font-size:14.0pt;mso-ansi-language:HR">, 
partijske aktivistkinje, obe devojke su učestvovale u omladinskom pokretu.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Serafina, starija sestra Fride Laufer, preživela je rat. Udata za 
Mehmeda Paočića, pošla je 1943. s mužem u partizansku vojsku. Njihova dva 
sina, Faruk i Teofik, ostali su kod porodice Puškarić u Kreki, koja ih je čuvala 
celu godinu dana do povratka roditelja u jesen 1944.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Na Djurdjevdan 6. maja 1943. sakupljeni su preostali Jevreji iz Tuzle, 
medju njima Jonas Klimpl, knjigovezac sa ćerkom Esterom i sinom Albinom. Posle 
osam dana odvedeni su u logor smrti. Estera se javila baki kartom iz Zagreba na 
putu za Nemačku, to je bila poslednja vest od nje. Knjigovezačku Klimplovu 
radnju preuzeo je Pušić Vlado. Njegova majka Roza, bila je sklonjena kod jedne 
porodice (ne znam ime), a mladja ćerka Lenka i žena posredstvom ilegalne 
organizacije, izišle su na slobodnu teritoriju. Rat su preživele jedino baka 
Roza i Lenka.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Za vreme rata od 1942. do 1944. boravila je sakrivena u našem gradu 
devojčica mog uzrasta Vera Pokorni – mogli bi je nazvati „tuzlanska Ana 
Frank“, s tim što njen kraj nije bio tragičan. Kćerka ing. Egona Pokornog 
iz Olova, išla je sa mnom u isti razred gimnazije, pokrštena negde 1939. u 
pravoslavnu veru, kao i njen brat Vlado, Vera je sa celom porodicom deportovana 
u novembru 1941. iz Olova s majkom i bakom u Djakovo, dok su otac i dva brata 
upućeni u Jasenovac. Ubrzo se saznalo da su oni odmah po dolasku u Jasenovac 
streljani, dok se Vera nalazila u sabirnom logoru kod Djakova. Njena baka je 
uskoro umrla u tom logoru, a pošto je bilo moguće izvesti ponekog iz logora uz 
pomoć domaćih ljudi, majka je Veru (pošto nije htela da ostavi majku), 
zaklela da izidje i da se po mogućnosti prebaci do njihovih kumova, porodice 
ing. Milevića koji su se nalazili u Sremu, u selu Bačinci. Muž, žena i četvoro 
dece Milevića sklonili su se privremeno na selo, pa se posle raznih peripetija 
i velikih teškoća Vera našla kod njih u Bačincima. Pošto je prošao glavni 
talas ustaškog genocida, porodica Milević vraća se u Tuzlu, a sa njima i 
Vera. Celo to vreme ona je sklonjena u njihovom stanu na početku Srpske varoši 
u lepoj, novoj kući na prvom spratu. Mi, njene drugarice saznale smo da je ona 
tu, ali nismo mogli da dodjemo do nje, pošto su je Milevići veoma pažljivo 
sakrivali. Ostala je kod njih sve do drugog oslobodjenja Tuzle u septembru 1944. 
kada odlazi u 19.Birčansku brigadu gde ostaje do kraja rata. Završava posle 
rata gimnaziju i studije medicine u Beogradu i na kraju odlazi u Australiju gde 
je živela od pre rata njena jedina sestra. Vera je preživela zahvaljujući 
zalaganju i spremnosti porodice Milević da stavi na kocku i svoje živote kako 
bi je spasili od sigurne smrti.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Svojevrsni podvig učinila je devojčica Popović Mela, koja je u to 
vreme imala 11 godina. Ridjokosa, tanka i lepa devojčica kćerka Olge iz 
porodice Liska i oca Svetolika Popovića zvanog „Žuća“, oficira 
jugoslovenske vojske, našla je snage i hrabrosti da se zauzme za svoju majku 
koja je bila uhapšena i odvedena u „Štok“. Žena je uhapšena kao taoc pod 
optužbom da je njen muž, Melin otac, navodno umešan u ustaničku pucnjavu u 
okolini Požarnice gde su se krajem leta već oglasile prve puške. Ne znajući 
da je Jevrejka, držali su je u zatvoru, pa se Mela osmelila da ode kod 
Ortskomandanta u Opštinu gde je tada imao sedište i da ga zamoli da pusti 
njenu majku, pošto njen otac nije u Bosni već je u italijanskom zarobljeništvu. 
„Žućo“ je bio u aprilskom ratu na službi u Boki Kotorskoj, tamo se borio 
do kraja, bio zarobljen od Italijana i odveden u ropstvo. Nemački oficir, začudjen 
hrabrošću deteta pristao je i obećao da će stvari ispitati pa ako je tačan 
njen navod, on će majku pustiti. Pedantna nemačka vojna administracija 
utvrdila je posle nekog vremena da se oficir Svetolik Popović – „Žuća“ 
zaista nalazi u italijanskom ropstvu i da je optužba bila neosnovana. Pristao 
je da Olgu, Melinu majku, pusti kući, ali u kućni pritvor. Tuzlanski prevoznik 
Joko Ćetković, prihvatio je Olgu i odvezao je iz „Štoka“ kući. Kako je 
pretila opasnost da se s obzirom na jevrejsko poreklo nadje na listi za 
deportovanje, ona i kćerka su uz pomoć prijatelja prebegle u Srbiju, gde su u 
Ljuboviji provele ratno vreme.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Pojedine sudbine bile su čudovišne i strašne. Udovica poštara Zločevara, 
Regina, žena od preko 70 godina, siromašna i teško bolesna odvučena je na željezničku 
stanicu radi transporta u logor na djubretarskim kolima, pošto nije mogla da 
hoda. Navodno je na stanici izdahnula i nije ni ušla u voz. Majka Isidora Šatnera, 
naprednog studenta, koji je s mojim ocem poginuo na Majevici u februaru 1942., 
bila je sakrivena kod neke porodice blizu Živinica. Nije joj pretila opasnost i 
imala je izglede da se spase. Medjutim, u želji da sazna bilo šta o sudibni 
svog sina-jedinca spustila se u grad gde su je prepoznali, uhapsili i uputili u 
logor.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U Tuzlu je u godinama pred rat došla apotekarka Rašela Albahari, mladja 
neudata žena sa devojčicom od 2-3 godine. Radila je u Apoteci Muradbega 
Jusufbegovića kod Medrese. Bila je još iz studentskih dana partijski aktivista 
i nastavila je s ilegalnim radom i u Tuzli. Kad joj je zapretila opasnost 
deportacije, njeni prijatelji dr Najfeld i njegova žena Eta molili su je da im 
ostavi prelepu devojčicu Herut, kako bi je spasili, ali ona nije pristala da se 
odvoji od kćerke. Zajedno su odvedene najpre u Loborgrad, a zatim u logor smrti 
Ausšvic. Njen brat Moša Albahari aktivista studentskog pokreta u Zagrebu, i od 
1939. sekretar PK SKOJ-a, bio je organizator ustanka u Hrvatskom primorju. Teško 
ranjen, zarobljen je od Talijana, odveden u Italiju gde mu je amputirana noga i 
osudjen je pred specijalnim tribunalom u Rimu na smrt u jesen 1942. godine.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Dve sestre iz porodice Liska zadesila je strašna sudbina. Starija 
Hedika, odvedena je u logor Stara Gradiška, gde su je izdvojili za ustašku 
javnu kuću, ali ona je uspela da se otrgne i baci pod voz koji je prolazio. 
Mladja, prekrasna devojčica od 12-13 godina, Vera uspela je neko vreme da se 
skriva uz pomoć Muradbega Zaimovića. Posle se sa svojim rodjakom Duškom 
Liskom priključila partizanima, ali je za vreme bombardovanja u blizini Vareša 
stradala od bombe 1944. godine.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Gina Herman, najmladja partizanka iz Tuzle, otišla u NOV sa 13 godina 
kao bolničarka, zarobljena 1944. u Trnavi i u logoru „Sajmište“ ubijena. 
Sačuvala ju je dotada Ana Jagić, pošto su joj roditelji i dva brata odvedeni 
u logor.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U leto 1942. posle očeve pogibije, došla je jednog dana Bemba Vaserštajn 
kod nas, htela je da se pozdravi sa nama. Bila je obučena u zar, domaću nošnju 
muslimanskih žena koja je bila izuzetno pogodna za prikrivanje identiteta, pošto 
se na glavi, tj. preko lica uz zar obavezno nosila peča – crni veo, pričvršćen 
na potiljku. Bilo je neobično videti Bembu u zaru, ali to joj je omogućavalo 
slobodno kretanje. Rekla nam je da odlazi iz grada da se negde skrije, mislim ka 
Doboju ili ka Gračanici, nisam sigurna. Tek, posle kratkog vremena saznali smo 
da su Bembu otkrili i uhvatili, da bi je na kraju sproveli u logor. Nije se 
vratila. Njen brat, sajdžija, invalid, nekako je preživeo rat, a i njen muž 
Nandor Karger uspeo je da preživi, pa smo ga posle rata vidjali u Tuzli i u 
Beogradu.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>I pored najstrašnijih prognoza o deportaciji, neki naši Jevreji uspeli 
su da se spasu i to odlaskom na teritoriju italijanske okupacione zone, tj. u 
Dalmaciju. Ne mogu ovde da se upuštam u uzroke činjenice da je odlazak na 
italijansku teritoriju značio spas od logora smrti, ali tako je bilo, pa su 
neki pokušali da se na taj način izbave. Neki su odlazili pojedinačno, a neki 
sa celom porodicom, tek to su bili ipak malobrojni u poredjenju sa većinom koja 
nije uspela da se spasi. Sećam se kad je porodica Milana Ajzenštajna krenula, 
došli su Mila i njena mama da se pozdrave, sve je bilo neizvesno, ali sreća ih 
je poslužila pa su se bezbedno prebacili i izišli iz nemačke jurisdikcije. To 
je uspelo i porodici Vizler, svi četvoro su prešli a sa njima i Vizlerova 
sestra Elza i njen sin Edi Hiršbajn. Po nekim izvorima glavnu ulogu u tom 
prebacivanju odigrao je auto prevoznik Joko Ćetković, ali o tome ne znam ništa 
pouzdano.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Svi oni koji su bezbedno prešli u Dalmaciju, bili su strogo kontrolisani 
i smešteni u neku vrstu privremenih logora, (Kupari, Kraljevica, Brač) i na 
kraju u najveći logor na Rabu, odakle su posle kapitulacije Italije u septembru 
1943. bili u prilici da se priključe partizanima, pre nego što dodju Nemci da 
zaposednu Dalmaciju. Svi oni, oko 3.500 ljudi, izišli su na slobodnu 
teritoriju, i već prema uzrastu, bili su rasporedjeni na rad u bolnice, na tečajeve, 
u prihvatilišta ili u borbene jedinice.Većina njih su srećno dočekali 
oslobodjenje.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Krajem leta 1941. pristigla je u Tuzlu veća grupa lekara – Jevreja iz 
Zagreba. Povod i način njihovog dolaska bio je krajnje neobičan i za tadašnje 
prilike neverovatan. Na predlog doktora Ante Vuletića, pomoćnika ministra 
zdravlja dr. Petrića, a po ideji dr Miroslava Šlezingera</span><a style="mso-footnote-id:
ftn2" href="#_ftn2" name="_ftnref2" title><span style="mso-char-type: symbol; mso-symbol-font-family: Symbol; font-size: 14.0pt; font-family: Symbol; mso-ascii-font-family: Times New Roman; mso-hansi-font-family: Times New Roman; mso-ansi-language: HR" lang="HR" class="MsoFootnoteReference">*</span></a><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>(Vuletićevog prijatelja), zamišljena je a ubrzo i organizovana opsežna 
akcija za suzbijanje endemskog sifilisa u Bosni. Bila je to u to vreme za ustašku 
vlast prihvatljiva ideja tj. da se navodno spase od endemskog sifilisa stanovništvo 
Bosne, uglavnom muslimansko, što nije nijedna dotadašnja vlast učinila. Nekim 
čudnim slučajem podudarile su se dve stvari – jedna korisna za jevrejske 
lekare, da se spasu od odlaska u logor, a druga politički upotrebljiva za ustašku 
vlast u cilju pridobijanja muslimanskog stanovništva. Iako je u tom trenutku 
izgledalo neverovatno, odlazak u Bosnu u okviru akcije protiv sifilisa, bio je 
faktički za njih jedini mogući izlaz i spasenje. Tako je Jevrejska opština u 
Zagrebu organizovala skupove gde su se ljudi upoznali s ovim predlogom, a zatim 
su se pojedinci javljali za odlazak u Bosnu, što je podrazumevalo odlazak sa 
porodicom i pokretnom imovinom. Celom akcijom upravljao je Centar za suzbijanje 
endemskog sifilisa u Banja Luci na čelu sa doktorom Sijelskim. Prva grupa bila 
je otposlata već u junu, a u Tuzlu su lekari stigli krajem avgusta. Došli su: 
dr Edo Dajč – ortoped, dr Herman Barmaper – dermatovenerolog, dr Milan 
Goldner, fiziolog, dr Srećko Podvinec, otorinolaringolog, dr Artur Bader – 
pedijatar, dr Simon Griner – bakteriolog, dr Vlatko Ajzenšteter – 
internist, dr Vladimir Nojman – ginekolog, dr Aleksandar Švarc – okulist, 
dr Mento Salom – lekar opšte prakse, dr Alfred Najfeld – lekar opšte 
prakse, dr Mavro Štajn – lekar opšte prakse, dr Dragutin Holbah – hemičar, 
Eta Špicer-Nojman – studentkinja medicine i Kenig – hemičar. Ukupno je došlo 
17 stručnjaka, mada je moguće da ih je bilo više. Mnogi istkanuti lekari 
stigli su u manja mesta – dr Vilko Baum u Kladanj, dr Ladislav Lederer u Modriču, 
dr Ivo Lev u Doboj, dr Ervin Ginzberg u Gradačac, a u celoj akciji učestvovalo 
je preko 80 lekara.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Moj otac je s radošću i olakšanjem primio dolazak jevrejskih lekara u 
našu sredinu – kao saznanje da se jedan broj ugroženih ljudi može spasiti i 
na ovaj način. Mada je bila reč o nekoj vrsti prinudnog rada, ipak je akcija 
protiv sifilisa davala mogućnost da se ovi vrsni stručnjaci spasu od uništenja. 
Otac je s druge strane bio zadivljen njihovim velikim stručnim potencijalom u 
uverenju da će se njihov rad pozitivno odraziti na opšte zdravstvene prilike u 
Tuzli i okolini. Iako je pre odlaska na slobodnu teritoriju boravio s njima 
svega 4 meseca. Otac se sprijateljio bliže sa mnogima, naročito sa dr Edom Dajčem 
pošto ga je već od ranije poznavao, kao i sa najmladjim lekarem dr. Najfeldom 
koji je bio levičar. Dr Najfeld sa suprugom Etom bio je rasporedjen na rad na 
terenu Živinice – Banovići. Kako je to bila granična teritorija prema 
partizanima, osetili su se ugroženi zbog moguće opasnosti po njih, pa su zatražili 
premeštaj. Uz pomoć dr Luke Šimovića otišli su u Bosansku Krupu sa ćerkicom 
Irinom koja se rodila u Tuzli. Za vreme savezničkog bombardovanja Krupe Irina 
je poginula, kao i njena baka, a roditelji su prešli na slobodnu teritoriju i 
srećno su preživeli rat.<o:p>
</o:p>
</span></p>
<p class="MsoNormal" style="text-align:justify;text-indent:36.0pt;line-height:
150%"><span lang="HR" style="font-size:14.0pt;mso-ansi-language:HR">Doktor 
Podvinec, sklon gradjanskoj etikeciji, došao je u našu kuću da se lično 
upozna s ocem i njegovom porodicom. Stigao je jednog dana sa ženom Marijom i 
sinom od 5-6 godina i zvanično se upoznao sa svima nama. Njegova žena, lepa 
visoka plavuša, bila je rodom iz Kreke, iz porodice Sepe, a njena sestra Beba 
bila je udata za doktora Pjerotića. <o:p>
</o:p>
</span></p>
<p class="MsoNormal" style="text-align:justify;text-indent:36.0pt;line-height:
150%"><span lang="HR" style="font-size:14.0pt;mso-ansi-language:HR">Doktor 
Barmaper bio je u srodstvu sa Elzom Ajzenštajn, pa sam se družila neko vreme s 
njegovom ćerkom Majom, lepom ridjokosom devojkom koja nije mogla da ide u školu, 
pošto je to Jevrejima bilo zabranjeno. Vremenom su se lekari sprijateljili i 
srodili sa novom sredinom, bili su donekle zaštićeni i dobro smešteni. Većina 
ih<span style="mso-spacerun: yes">&nbsp; </span>je bila vezana za Dom zdravlja, 
ali su neki zbog potreba gradjanstva radili u bolnici, kao dr. Goldner i dr 
Podvinec, koji su se ubrzo pročuli kao odlični stručnjaci, jer su radili sa 
širom publikom. Dva meseca po njihovom dolasku, umro je doktor Štajn koji je 
došao u Tuzlu sa ženom i njenom sestrom. Išla sam na njegovu sahranu – tad 
sam bila prvi put na Jevrejskom groblju.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Zagrebački lekari su bezbedno proživeli do prvog oslobodjenja Tuzle 
oktobra 1943, zahvaljujući moralnoj podršci i zaštitničkoj ulozi dr Luke Šimovića, 
tadašnjeg upravnika Doma narodnog zdravlja, a zatim su se svi priključili 
partizanima i bili rasporedjeni u razne jedinice kao šefovi saniteta – neko u 
brigadi, a neko u diviziji.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Doktor Vlatko Ajzenšteter došao je u Tuzlu posle drugog oslobodjenja 
1944, videla sam ga u improvizovanoj bolnici punoj ranjenika u bivšem Internatu 
Kralja Petra u Crkvenoj ulici. Tada su sve škole bile pretvorene u bolnice. Bio 
je veoma utučen pošto su mu žena i kćerka stradale blizu Srebrenika, u 
pokolju, od strane esesovaca. Razgovarali smo više puta, pošto sam bila 
dodeljena neko vreme na rad u bolnici. Jednog dana samo smo saznali da je u 
svojoj sobi izvršio samoubistvo. Bio je načelnik saniteta 17. divizije, 
izrazito lep čovek, tamnih očiju i prosede kose.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Od meni poznatih lekara poginuli su dr Dajč i dr Najman, dr Simon Griner 
i dr Ajzenšteter izvršili su samoubistvo, a dr Štajn je umro prirodnom smrću. 
Tragičnu sudbinu su doživeli članovi porodica nekolicine lekara, smešteni u 
baze kod Srebrenika. Izdani i otkriveni pali su u ruke zločinačke formacije 
tzv. esesovaca koji su izvršili pokolj nad oko 20 članova – žena, dece i 
starijih članova porodica.<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Doktor Edo Dajč dospeo je, po nesreći, u veliku partizansku bolnicu u 
Trnavi koja je imala šest odeljenja, pa je on formirao i ortopedsko odeljenje. 
Zarobljen u aprilu 1944. u podzemnoj bazi u Trnavi dospeo je u grupu od oko 
devedeset ljudi (prema iskazu očevidaca), koji su bili skinuti do gole kože i 
obučeni u rite, pa takvi slikani. Kao zarobljenik dospeo je do Bjeljine. 
Zarobljenicima su čupali brkove, zabadali igle pod nokte, tukli ih kundacima 
gazeći čizmama, ubijali ih na najsvirepiji način. Doktora Dajča su terali da 
nosi vreće s preteškim teretom. Kada bi pao stavljali su mu glavu pod česmu s 
hladnom vodom da dodje sebi, onda ga opet prisiljavali da ponovo vuče teret. 
„Posle dugih i teških mučenja ovdje je (u bjeljinskom zatvoru) strijeljan i 
doktor Edo Dajč. Zauvijek je prestalo da kuca veliko srce ljekara i 
humaniste“, piše Radivoje Kovačević u knjizi „Sjeveroistočna Bosna 
1943-1945“ (Brčko, 2004).<o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>U isto vreme, žena i mladji sin dr Ede Dajča bili su zarobljeni u bazi 
u Srebreniku. Tamo su pripadnici 13. SS-divizije izvršili masakr 22.aprila 
1944. u selu Kuge. Jedina ubijena iz oružja a ne kamom bila je supruga Ede Dajča. 
Kad su joj pred očima zaklali mladjeg sina ona se dala u begstvo i tada je 
ubijena vatrenim oružjem.<o:p>
</o:p>
</span></p>
<p class="MsoNormal" align="center" style="text-align:center;line-height:150%"><span style="mso-char-type: symbol; mso-symbol-font-family: Symbol; font-size: 14.0pt; font-family: Symbol; mso-ascii-font-family: Times New Roman; mso-hansi-font-family: Times New Roman; mso-ansi-language: HR" lang="HR">¾<span style="mso-char-type:symbol;mso-symbol-font-family:
Symbol">¾<span style="mso-char-type:symbol;mso-symbol-font-family:Symbol">¾</span></span></span><span lang="HR" style="font-size:14.0pt;mso-ansi-language:HR"> 
</span><span style="mso-char-type: symbol; mso-symbol-font-family: Symbol; font-size: 14.0pt; font-family: Symbol; mso-ascii-font-family: Times New Roman; mso-hansi-font-family: Times New Roman; mso-ansi-language: HR" lang="HR">·</span><span lang="HR" style="font-size:
14.0pt;mso-ansi-language:HR"> </span><span style="mso-char-type: symbol; mso-symbol-font-family: Symbol; font-size: 14.0pt; font-family: Symbol; mso-ascii-font-family: Times New Roman; mso-hansi-font-family: Times New Roman; mso-ansi-language: HR" lang="HR">¾<span style="mso-char-type:symbol;mso-symbol-font-family:Symbol">¾¾</span></span><span lang="HR" style="font-size:14.0pt;mso-ansi-language:HR"><o:p>
</o:p>
</span></p>
<p class="MsoNormal" style="text-align:justify;line-height:150%"><span lang="HR" style="font-size:14.0pt;mso-ansi-language:HR"><span style="mso-tab-count:1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 
</span>Prema nepotpunim podacima iz tuzlanskog Arhiva, u toku 1941-1944, 
stradalo je oko 230 tuzlanskih Jevreja. Dok je prema nekim drugim izvorima od 
373 Jevreja u Tuzli do 1941. stradalo 288 lica u NOV-u je poginulo 27, a u životu 
je ostalo 58. Tragični bilans planskog istrebljenja Jevreja u najvećem 
genocidu 20-og veka, obuhvatio je s malim izuzecima gotovo celu jevrejsku 
zajednicu našeg grada. Iščezle su čitave porodice: Altarac – 19 članova, 
Finci – 18 članova, Fridman – 12 članova, Bararon – 12 članova, Laufer 
– 12 članova, Kolarić – 9 članova, Levi – 8 članova, Lebl – 7 članova, 
Papo – 7 članova, Pinto – 6 članova, Liska – 6 članova, Goldštajn – 
6 članova, Hupert – 6 članova, Ciring – 4 člana, Abinun – 4 člana, 
Herman – 4 člana. Ostale porodice izgubile su 3 do 5 članova. Verski simbol, 
Sinagoga bio je oštećen, a kulturno stecište „Ferajn“, rastureno i ispražnjeno, 
pokretna i nepokretna imovina je konfiskovana, a u jevrejske radnje uselili su 
se novi vlasnici. Ostalo je na brdu Jevrejsko groblje kao trajan spomenik 
njihovog prisustva u našoj sredini, - večno boravište onih koji su, umesto 
ustaške kame i gasne komore, imali sreću da umru prirodnom smrću.<o:p>
</o:p>
</span></p>
<div style="mso-element:footnote-list">
  <br clear="all">
  <hr align="left" size="1" width="33%">
  <div style="mso-element:footnote" id="ftn1">
    <p class="MsoFootnoteText" style="text-align:justify"><a style="mso-footnote-id:
ftn1" href="#_ftnref1" name="_ftn1" title><span style="mso-char-type: symbol; mso-symbol-font-family: Symbol; font-family: Symbol; mso-ascii-font-family: Times New Roman; mso-hansi-font-family: Times New Roman" class="MsoFootnoteReference">*</span></a> 
    <span lang="SR" style="mso-ansi-language:SR">Frida Laufer (rodj. 1920) 
    radnica, član KPJ od 1940. uhvaćena je zajedno sa Enverom Šiljkom 16.jula 
    1941. u Drežnici iznad Moluha. Posle nekoliko meseci zatočeništva u „Štoku“, 
    otpemljena je u sabirni logor Kruščica kod Turbeta gde su dopremane srpske 
    i jevrejske žene i deca iz BiH, Dalmatinske Zagore i Like. Kruščica 17 km 
    udaljena od Travnika, nekadašnja lovačka kuća Nemca – zemljoposednika 
    Gutmana iz Slavonije, formirana je kao logor u avgustu 1941. Iz Kruščice 
    su grupe odvodjene u sabirni logor Loborgrad u Zagorju, bivši dvorac 
    grofova Kegleviča (oko 1700 žena i 250 dece) kao priprema za konačno uništenje. 
    Frida je iz Loborgrada otpremljena u Ausšvic a sam logor je rasformiran.<o:p>
    </o:p>
    </span></p>
  </div>
  <div style="mso-element:footnote" id="ftn2">
    <p class="MsoFootnoteText"><a style="mso-footnote-id:ftn2" href="#_ftnref2" name="_ftn2" title></a>&nbsp;<o:p>
    </o:p>
    </p>
    <p class="MsoFootnoteText"><span style="mso-char-type: symbol; mso-symbol-font-family: Symbol; font-family: Symbol; mso-ascii-font-family: Times New Roman; mso-hansi-font-family: Times New Roman" class="MsoFootnoteReference">*</span> 
    <span lang="SR" style="mso-ansi-language:SR">Dr Miroslav Šlezinger, 
    prvobitni autor ideje o tzv. Sifilis-akciji, specijalista-epidemiolog, završio 
    je 1920. studije medicine u Beču. Učestvovao u naprednom pokretu, 
    organizator službe osiguranja i pionir socijalno-medicinskog rada. U okviru 
    akcije protiv sifilisa upućen u Cetingrad odakle odlazi 1942. u partizane 
    sa kćerkom Milenom. Kao član Santieta Vrhovnog štaba učestvovao u 
    evakuaciji ranjenika i bolesnika iz Zapadne Bosne i Hercegovine. U petoj 
    fanzivi zarobljen na Sutjesci od Nemaca, kao i kćerka Milena, gde su 
    streljani maja/juna 1943. Njegova žena dr. Marija Šlezinger, kao lekar u 
    partizanskoj bolnici na Petrovoj Gori, umrla je na slobodnoj teritoriji u 
    proleće 1943.<o:p>
    </o:p>
    </span></p>
  </div>
</div>
<p> &nbsp;</p>
<CENTER><TABLE border="1"><TR><TD><a href="248.htm"><b>Sadr&#382;aj</b></a></TD>
<TD><a href="248_34.htm"><b>Prethodna strana</b></a></TD>
<TD><a href="248_36.htm"><b>Slede&#263;a strana</b></a></TD>
<TD><a href="/"><b>Biblioteka</b></a></TD></TR></TABLE></CENTER>

</TD></TR></TABLE>

</body></html>

